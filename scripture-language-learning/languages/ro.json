{"name": "Romana", "collections": {"book-of-mormon": {"name": "Cartea lui Mormon", "books": {"1-nephi": {"name": "1 Nefi", "chapters": [{"name": "1", "verses": ["Eu, Nefi, fiind născut din părinţi de seamă, am fost deci instruit întrucâtva în toate învăţăturile tatălui meu; şi văzând multe suferinţe în cursul zilelor mele, totuşi, fiind foarte plăcut Domnului în toate zilele mele; da, având o mare cunoaştere a bunătăţii şi tainelor lui Dumnezeu, de aceea, scriu o cronică a întâmplărilor din zilele mele.", "Da, scriu o cronică în limba tatălui meu, care constă din învăţăturile iudeilor şi limba egiptenilor.", "Şi ştiu că scriu o cronică adevărată; şi o scriu cu propria mea mână; şi o fac după cunoştinţele mele.", "Căci s-a întâmplat la începutul primului an al domniei lui Zedechia, regele Iudeii (tatăl meu, Lehi, locuind în Ierusalim în toate zilele sale); şi în acelaşi an mulţi profeţi au venit, profeţind poporului că ei trebuie să se pocăiască sau, dacă nu, marele oraş Ierusalim trebuie să fie distrus.", "Prin urmare, s-a întâmplat că tatăl meu, Lehi, s-a dus să se roage Domnului, da, chiar din toată inima sa, pentru poporul său.", "Şi s-a întâmplat că, pe când el se ruga Domnului, a apărut o coloană de foc şi s-a aşezat pe o stâncă în faţa lui; şi el a văzut şi a auzit multe; şi, din cauza lucrurilor pe care le-a văzut şi le-a auzit, el s-a cutremurat şi a tremurat nespus de mult.", "Şi s-a întâmplat că el s-a reîntors la casa lui din Ierusalim; şi s-a aruncat pe patul său, fiind copleşit de Spirit şi de lucrurile pe care le văzuse.", "Şi fiind astfel copleşit de Spirit, el a fost purtat într-o viziune, încât chiar a văzut cerurile deschizându-se şi a crezut că Îl vede pe Dumnezeu şezând pe tronul Său, înconjurat de nenumărate cete de îngeri care cântau şi-L preamăreau pe Dumnezeul lor.", "Şi s-a întâmplat că el L-a văzut pe Unul pogorându-se din înaltul cerului şi a văzut că strălucirea Lui era mai presus decât cea a soarelui la amiază.", "Şi el a văzut, de asemenea, pe alţi doisprezece care-L urmau, iar strălucirea lor era mai presus decât a stelelor de pe cer.", "Şi ei s-au pogorât şi s-au dus pe faţa pământului; iar primul a înaintat şi a stat în faţa tatălui meu şi i-a dat o carte şi i-a cerut s-o citească.", "Şi s-a întâmplat că, pe când citea, el se umplea de Spiritul Domnului.", "Şi el citea astfel: Vai, vai, de Ierusalim, eu am văzut lucrurile tale abominabile! Da, şi multe lucruri a citit tatăl meu despre Ierusalim—că va fi distrus cu locuitorii lui cu tot; mulţi vor pieri de sabie, iar mulţi vor fi luaţi robi în Babilon.", "Şi s-a întâmplat că, după ce tatăl meu a citit şi a văzut multe lucruri mari şi minunate, el a exclamat multe lucruri către Domnul; cum ar fi: Mari şi minunate sunt faptele Tale, o, Doamne, Dumnezeule Atotputernic! Tronul Tău este sus în ceruri, iar puterea şi bunătatea şi îndurarea Ta sunt peste toţi locuitorii pământului; şi, pentru că Tu eşti milos, Tu nu vei îngădui ca acei ce vin la Tine să piară!", "Şi în acest fel a fost vorbirea tatălui meu preaslăvindu-L pe Dumnezeul său; căci sufletul lui s-a bucurat, iar inima lui toată era plină, datorită lucrurilor pe care le văzuse, da, pe care Domnul i le arătase.", "Şi acum, eu, Nefi, nu fac o relatare completă a lucrurilor pe care tatăl meu le-a scris, căci el a scris multe lucruri pe care el le-a văzut în viziuni şi în vise; şi el, de asemenea, a scris multe lucruri, pe care le-a profeţit şi le-a spus copiilor săi, despre care eu nu voi face o relatare completă.", "Dar eu voi relata întâmplările din zilele mele. Iată, eu fac un rezumat al cronicii tatălui meu pe plăci, pe care eu le-am făcut cu mâinile mele; şi astfel, după ce voi rezuma cronica tatălui meu, voi relata propria mea viaţă.", "De aceea, eu vreau ca voi să ştiţi că după ce Domnul a arătat aşa de multe lucruri minunate tatălui meu, Lehi, da, despre distrugerea Ierusalimului, iată că el a mers printre oameni şi a început să profeţească şi să le declare lucrurile pe care el le-a văzut şi le-a auzit.", "Şi s-a întâmplat că iudeii şi-au bătut joc de el din cauza lucrurilor pe care el le-a mărturisit despre ei; căci el într-adevăr a mărturisit despre ticăloşia şi despre lucrurile lor abominabile; şi a purtat mărturie că lucrurile pe care el le-a văzut şi le-a auzit, precum şi lucrurile pe care le-a citit în carte, vorbesc limpede despre venirea unui Mesia şi despre mântuirea lumii.", "Şi, când iudeii au auzit lucrurile acestea, s-au înfuriat împotriva lui; da, la fel ca şi împotriva profeţilor din vechime, pe care ei i-au alungat, i-au bătut cu pietre şi i-au ucis; şi, de asemenea, i-au căutat viaţa, ca să i-o poată lua. Dar iată, eu, Nefi, vă voi arăta că îndurarea blândă a Domnului este asupra tuturor celor pe care El i-a ales, datorită credinţei lor pentru a-i întări, astfel încât să aibă puterea izbăvirii."]}, {"name": "2", "verses": ["Căci iată, s-a întâmplat că Domnul i-a vorbit tatălui meu, da, chiar în vis, şi i-a spus: Binecuvântat eşti tu, Lehi, datorită lucrurilor pe care le-ai făcut; şi pentru că tu ai fost credincios şi le-ai mărturisit acestor oameni ceea ce ţi-am poruncit, iată, ei caută să-ţi ia viaţa.", "Şi s-a întâmplat că Domnul i-a poruncit tatălui meu, chiar într-un vis, că el trebuie să-şi ia familia şi să plece în pustiu.", "Şi s-a întâmplat că el s-a supus cuvântului Domnului şi a făcut aşa cum Domnul i-a poruncit.", "Şi s-a întâmplat că el a plecat în pustiu. Şi şi-a părăsit casa şi ţara moştenirii sale şi aurul şi argintul şi lucrurile sale de preţ şi nu a luat nimic cu el, în afară de familia sa şi de provizii şi corturi şi a plecat în pustiu.", "Şi a coborât până la ţărmurile care sunt aproape de Marea Roşie; şi a călătorit în pustiu pe ţărmurile din apropierea Mării Roşii; şi a călătorit în pustiu împreună cu familia sa, care era compusă din mama mea, Saria, şi fraţii mei mai vârstnici, Laman, Lemuel şi Sam.", "Şi s-a întâmplat că, după ce a călătorit timp de trei zile prin pustiu, şi-a aşezat cortul într-o vale, lângă apa unui râu.", "Şi s-a întâmplat că a construit un altar din pietre şi a oferit o jertfă Domnului şi a mulţumit Domnului, Dumnezeului nostru.", "Şi s-a întâmplat că el a dat râului numele Laman şi acesta se vărsa în Marea Roşie; iar valea se întindea pe locurile de lângă gura lui.", "Iar când tatăl meu a văzut că apele râului se vărsau în Marea Roşie, el i-a vorbit lui Laman, spunându-i: O, dacă tu ai putea să fii asemenea acestui râu, curgând fără oprire în albia tuturor dreptăţilor!", "Şi el, de asemenea, i-a vorbit lui Lemuel: O, dacă tu ai putea să fii asemenea acestei văi, ferm şi neclintit şi nemişcat în ţinerea poruncilor Domnului!", "Acum, el a spus acestea din cauza încăpăţânării lui Laman şi Lemuel; căci iată, ei au cârtit mult împotriva tatălui lor: că el era un vizionar şi că i-a scos din Ierusalim, făcându-i să-şi părăsească ţara moştenirii lor, precum şi aurul, argintul şi lucrurile lor de preţ, pentru ca să piară în pustiu. Şi aceasta el a făcut-o, spuneau ei, din cauza înflăcărării nesăbuite a inimii lui.", "Şi astfel, Laman şi Lemuel, fiind cei mai în vârstă, s-au plâns împotriva tatălui lor. Şi ei au cârtit pentru că n-au cunoscut lucrările Dumnezeului care i-a făcut.", "Şi tot aşa, ei n-au crezut că Ierusalimul, acel oraş mare, putea să fie distrus, după cuvintele profeţilor. Şi ei erau asemenea iudeilor din Ierusalim, care au căutat să-i ia viaţa tatălui meu.", "Şi s-a întâmplat că tatăl meu le-a vorbit în valea lui Lemuel, cu putere, fiind cuprins de Spirit, până când trupurile lor s-au cutremurat în faţa lui. Şi el i-a amuţit pentru ca ei să nu îndrăznească să se plângă împotriva lui; de aceea ei au făcut aşa cum le-a poruncit el.", "Iar tatăl meu a locuit într-un cort.", "Şi s-a întâmplat că eu, Nefi, fiind foarte tânăr şi totuşi mare la trup şi totodată având mare dorinţă să cunosc tainele lui Dumnezeu, de aceea, L-am implorat pe Domnul; şi iată că El m-a vizitat şi mi-a inmuiat inima într-atât, încât eu am crezut toate cuvintele care fuseseră spuse de tatăl meu; prin urmare, nu m-am răzvrătit împotriva lui aşa cum au făcut fraţii mei.", "Iar eu am vorbit către Sam, făcându-i cunoscute lucrurile pe care Domnul mi le-a transmis prin Spiritul Lui Sfânt. Şi s-a întâmplat că el a crezut cuvintele mele.", "Dar iată, Laman şi Lemuel n-au vrut să ţină seama de cuvintele mele; şi eu, fiind îndurerat din cauza împietririi inimii lor, L-am implorat pe Domnul pentru ei.", "Şi s-a întâmplat că Domnul mi-a vorbit astfel: Binecuvântat eşti tu, Nefi, datorită credinţei tale, căci tu M-ai căutat pe Mine cu sârguinţă, cu umilinţa inimii.", "Şi atât timp cât voi veţi ţine poruncile Mele, veţi prospera şi veţi fi conduşi spre un pământ al făgăduinţei; da, şi anume un pământ pe care Eu l-am pregătit pentru voi; da, un pământ care este ales mai presus de oricare alt pământ.", "Şi în măsura în care fraţii tăi se vor răzvrăti împotriva ta, ei vor fi alungaţi din prezenţa Domnului.", "Şi în măsura în care vei ţine poruncile Mele, tu vei fi făcut conducător şi învăţător peste fraţii tăi.", "Căci iată, în ziua aceea în care ei se vor răzvrăti împotriva Mea, Eu îi voi blestema chiar cu un blestem dureros, iar ei nu vor avea nici o putere asupra seminţiei tale, afară de cazul că ei se vor răzvrăti, de asemenea, împotriva Mea.", "Şi dacă se va întâmpla ca ei să se răzvrătească împotriva Mea, vor aduce nenorocire asupra seminţiei tale, ca să-i aţâţe pe ei pe căile de aducere-aminte."]}, {"name": "3", "verses": ["Şi s-a întâmplat că eu, Nefi, m-am întors la cortul tatălui meu după ce am vorbit cu Domnul.", "Şi s-a întâmplat că el mi-a vorbit, zicând: Iată, eu am visat un vis în care Domnul mi-a poruncit ca tu şi fraţii tăi să vă reîntoarceţi la Ierusalim.", "Căci iată, Laban are cronicile iudeilor, precum şi o genealogie a strămoşilor mei, iar acestea sunt gravate pe plăci de aramă.", "Prin urmare, Domnul mi-a poruncit ca tu şi fraţii tăi să vă duceţi la casa lui Laban şi să căutaţi cronicile şi să le aduceţi încoace în pustiu.", "Şi acum, iată că fraţii tăi cârtesc, spunând că ceea ce eu le-am cerut este un lucru greu; dar iată, aceasta nu le-am cerut-o eu, ci este o poruncă a Domnului.", "De aceea, mergi, fiul meu, şi vei fi plăcut de Domnul pentru că tu nu ai cârtit.", "Şi s-a întâmplat că eu, Nefi, i-am spus tatălui meu: Mă voi duce şi voi face lucrurile pe care Domnul le-a poruncit, căci eu ştiu că Domnul nu dă porunci copiilor oamenilor fără să pregătească o cale pentru ei, ca ei să îndeplinească lucrurile pe care El le-a poruncit.", "Şi s-a întâmplat că atunci când tatăl meu a auzit aceste cuvinte, el s-a bucurat nespus, căci el a ştiut că eu fusesem binecuvântat de Domnul.", "Şi eu, Nefi, precum şi fraţii mei, am făcut călătoria în pustiu, cu corturile, până la ţinutul Ierusalimului.", "Şi s-a întâmplat că atunci când noi ne-am dus până la ţinutul Ierusalimului, eu şi fraţii mei ne-am sfătuit unul cu altul.", "Şi noi am tras la sorţi—care dintre noi să se ducă la casa lui Laban. Şi s-a întâmplat că sorţii au căzut pe Laman; şi Laman s-a dus în casa lui Laban şi a vorbit cu el în timp ce stătea în casa lui.", "Şi el a cerut lui Laban cronicile care erau gravate pe plăcile de aramă şi care conţineau genealogia tatălui meu.", "Şi iată, s-a întâmplat că Laban s-a înfuriat şi l-a alungat; şi n-a vrut să recunoască faptul că el avea cronicile. Prin urmare, i-a spus: Iată, eşti un hoţ şi te voi ucide.", "Dar Laman a fugit de la el şi ne-a povestit lucrurile pe care Laban ni le-a făcut. Şi noi ne-am întristat nespus de tare, iar fraţii mei erau cât pe ce să se reîntoarcă la tatăl meu în pustiu.", "Dar iată, eu le-am spus: Aşa cum Domnul trăieşte şi tot aşa cum noi trăim, nu ne vom duce la tatăl nostru în pustiu până când nu vom îndeplini ceea ce Domnul ne-a poruncit.", "Prin urmare, să fim credincioşi în ţinerea poruncilor Domnului; de aceea, să mergem în ţara moştenirii tatălui nostru, căci, iată, el a lăsat acolo aur şi argint şi tot felul de bogăţii. Şi toate acestea le-a făcut din porunca Domnului.", "Căci el a ştiut că Ierusalimul trebuie să fie distrus din cauza ticăloşiei poporului.", "Căci, iată, ei au respins vorbele profeţilor. Şi atunci, dacă tatăl meu ar locui în ţară după ce i s-a poruncit să fugă de acolo, iată, el, de asemenea, va pieri. De aceea, el trebuie să fugă din ţară.", "Şi iată, este în înţelepciunea lui Dumnezeu că noi trebuie să căpătăm aceste cronici pentru ca să putem păstra pentru copiii noştri limba strămoşilor noştri;", "Şi, de asemenea, ca să păstrăm pentru ei cuvintele spuse de gura tuturor sfinţilor profeţi, care le-au fost date lor de către Spiritul şi puterea lui Dumnezeu de la începutul lumii, chiar până acum.", "Şi s-a întâmplat că vorbind astfel, eu i-am convins pe fraţii mei să fie credincioşi în ţinerea poruncilor lui Dumnezeu.", "Şi s-a întâmplat că noi ne-am dus în ţara moştenirii noastre şi am adunat laolaltă aurul nostru şi argintul nostru, şi lucrurile noastre de preţ.", "Şi după ce am adunat aceste lucruri laolaltă, ne-am dus iarăşi la casa lui Laban.", "Şi s-a întâmplat că noi ne-am dus la Laban şi i-am spus că dorim ca el să ne dea cronicile care erau gravate pe plăcile de aramă, pentru care noi îi vom da aurul nostru şi argintul nostru, şi toate lucrurile noastre de preţ.", "Şi s-a întâmplat că atunci când Laban a văzut avuţiile noastre şi că ele erau nespus de mari, le-a dorit aşa de mult încât ne-a alungat şi a trimis pe slujitorii lui să ne ucidă, astfel ca el să poată obţine avuţiile noastre.", "Şi s-a întâmplat că noi am fugit de slujitorii lui Laban şi a trebuit să lăsăm în urmă avuţia noastră şi aceasta a căzut în mâinile lui Laban.", "Şi s-a întâmplat că noi am fugit în pustiu, iar slujitorii lui Laban nu ne-au ajuns din urmă, iar noi ne-am ascuns în scobitura unei stânci.", "Şi s-a întâmplat că Laman s-a mâniat pe mine şi pe tatăl meu; şi tot aşa şi Lemuel, pentru că el asculta de cuvintele lui Laman. Şi atunci Laman şi Lemuel au spus multe vorbe grele către noi, fraţii lor mai tineri, şi ne-au lovit chiar cu bâta.", "Şi s-a întâmplat că în timp ce ne loveau cu bâta, iată, un înger de-al Domnului a venit şi s-a aşezat în faţa lor şi le-a vorbit, zicând: De ce îl loviţi cu bâta pe fratele vostru mai tânăr? Nu ştiţi că Domnul l-a ales ca să fie conducător peste voi şi aceasta din cauza nedreptăţilor voastre? Iată, vă veţi duce iarăşi la Ierusalim, iar Domnul îl va preda pe Laban în mâinile voastre.", "Şi, după ce îngerul ne-a vorbit, a plecat.", "Şi, după ce îngerul a plecat, Laman şi Lemuel au început iarăşi să cârtească, spunând: Cum este posibil ca Domnul să-l predea pe Laban în mâinile noastre? Iată, el este un om puternic şi poate să comande cincizeci, da, el poate chiar să ucidă cincizeci; atunci, de ce nu şi pe noi?"]}, {"name": "4", "verses": ["Şi s-a întâmplat că eu le-am vorbit fraţilor mei, zicând: Să mergem iarăşi în Ierusalim şi să fim credincioşi în ţinerea poruncilor Domnului; căci, iată, El este mai puternic decât tot pământul, atunci, de ce nu şi mai puternic decât Laban şi decât cei cincizeci ai lui, da, chiar şi decât zecile de mii ale lui?", "De aceea, să mergem; să fim puternici ca şi Moise; căci el într-adevăr a vorbit apelor Mării Roşii şi ele s-au despărţit de o parte şi de alta, iar strămoşii noştri au trecut printre ele eliberaţi din robie, pe pământ uscat, iar armatele Faraonului au venit după ei şi s-au înecat în apele Mării Roşii.", "Acum, iată, voi ştiţi că aceasta este adevărat; şi voi ştiţi, de asemenea, că un înger a vorbit către voi; prin urmare, puteţi voi oare să vă îndoiţi? Să mergem. Domnul este în putere să ne elibereze la fel ca şi pe strămoşii noştri şi să-l distrugă pe Laban la fel ca şi pe Egipteni.", "Şi atunci, când eu le-am spus aceste cuvinte, ei mai erau încă furioşi şi au mai continuat încă să cârtească; totuşi, au venit după mine până când am ajuns în afara zidurilor Ierusalimului.", "Şi era noapte; şi eu i-am făcut să se ascundă în afara zidurilor. Şi după ce ei s-au ascuns, eu, Nefi, m-am strecurat în oraş şi am înaintat către casa lui Laban.", "Şi am fost condus de Spirit, neştiind dinainte lucrurile pe care trebuia să le fac.", "Totuşi, am mers înainte şi, când am ajuns aproape de casa lui Laban, am văzut un om şi el a căzut la pământ în faţa mea pentru că se îmbătase cu vin.", "Şi atunci când m-am apropiat de el am descoperit că era Laban.", "Şi i-am zărit sabia şi am scos-o din teacă; iar mânerul ei era din aur pur, iar lucrătura ei era nespus de fină; şi am văzut că lama ei era din cel mai preţios oţel.", "Şi s-a întâmplat că am fost constrâns de către Spirit să-l ucid pe Laban; dar mi-am spus în inima mea: Niciodată, în nici o împrejurare, n-am vărsat eu sânge de om. Şi am şovăit şi am dorit să nu-l ucid.", "Iar Spiritul mi-a spus din nou: Iată, Domnul l-a dat pe mâinile tale. Da, şi eu am ştiut, de asemenea, că el a căutat să-mi ia viaţa; da, şi el n-a ascultat de poruncile Domnului; şi el, de asemenea, ne-a luat averea.", "Şi s-a întâmplat că Spiritul mi-a spus iarăşi: Ucide-l, căci Domnul l-a dat pe mâinile tale;", "Iată, Domnul îi ucide pe cei răi ca să îndeplinească ţelurile Sale drepte. Este mai bine ca un om să piară, decât ca un neam să se rătăcească şi să piară în necredinţă.", "Şi acum când eu, Nefi, am auzit aceste cuvinte, mi-am amintit de cuvintele Domnului pe care El mi le-a spus în pustiu, astfel: Atât timp cât cei din seminţia ta Îmi vor ţine poruncile, ei vor prospera pe pământul făgăduinţei.", "Da, şi eu m-am gândit că ei n-ar putea să păstreze poruncile Domnului după legea lui Moise, decât dacă ar avea legea.", "Şi eu am mai ştiut că legea era gravată pe plăcile de aramă.", "Şi din nou eu am ştiut că Domnul l-a dat pe Laban pe mâinile mele în scopul acesta—pentru ca eu să obţin cronicile, potrivit poruncilor Sale.", "De aceea, am ascultat de glasul Spiritului şi l-am apucat pe Laban de păr şi i-am retezat capul chiar cu sabia lui.", "Şi după ce i-am retezat capul chiar cu sabia lui, am luat veşmintele lui Laban şi le-am pus pe trupul meu; da, fiecare lucru în parte; şi m-am încins cu armura lui.", "Şi după ce am făcut toate acestea, m-am dus după tezaurul lui Laban. Şi, ducându-mă după tezaurul lui Laban, iată, l-am văzut pe slujitorul lui Laban care avea cheile tezaurului. Şi i-am poruncit cu glasul lui Laban, să meargă cu mine la tezaur.", "Şi el a crezut că eu eram stăpânul său, Laban, pentru că el a văzut veşmintele şi, de asemenea, sabia cu care mă încinsesem.", "Şi el mi-a vorbit despre vârstnicii iudeilor, ştiind că stăpânul său, Laban, fusese noaptea printre aceştia.", "Şi i-am vorbit ca şi cum eu aş fi fost Laban.", "Şi i-am spus, de asemenea, că trebuie să iau cu mine inscripţiile care erau făcute pe plăcile de aramă şi să le duc fraţilor mei mai vârstnici care erau în afara zidurilor.", "Şi i-am mai cerut să mă urmeze.", "Şi el, crezând că vorbeam despre fraţii din Biserică şi că eram într-adevăr acel Laban pe care îl ucisesem, m-a urmat.", "Şi mi-a vorbit de multe ori despre vârstnicii iudeilor în timp ce mergeam către fraţii mei care erau în afara zidurilor.", "Şi s-a întâmplat că atunci când Laman m-a văzut, a fost foarte înfricoşat şi, de asemenea, Lemuel şi Sam. Şi ei au fugit de mine, căci au crezut că era Laban şi că el mă ucisese şi căuta să le ia şi lor viaţa.", "Şi s-a întâmplat că eu am strigat după ei şi ei m-au auzit; şi au încetat să mai fugă de mine.", "Şi s-a întâmplat că atunci când slujitorul lui Laban i-a văzut pe fraţii mei a început să tremure şi era cât pe ce să fugă din faţa mea şi să se întoarcă în oraşul Ierusalim.", "Şi acum eu, Nefi, fiind un om mare de statură şi, de asemenea, primind multă putere de la Domnul, l-am prins pe slujitorul lui Laban şi l-am ţinut să nu fugă.", "Şi s-a întâmplat că am vorbit cu el că, dacă va asculta de cuvintele mele, aşa cum Domnul trăieşte şi tot aşa cum eu trăiesc, tot aşa, dacă el va asculta de cuvintele noastre, atunci noi îi vom cruţa viaţa.", "Şi i-am spus, chiar cu jurământ, că nu trebuie să se teamă; că va fi om liber la fel ca şi noi dacă va merge în pustiu împreună cu noi.", "Şi i-am mai spus, zicând: Cu adevărat, Domnul ne-a poruncit să facem acest lucru; şi nu vom fi noi sârguincioşi în ţinerea poruncilor Domnului? De aceea, dacă tu vei merge în pustiu la tatăl meu, vei avea un loc printre noi.", "Şi s-a întâmplat că Zoram a prins curaj de la vorbele pe care i le-am spus. Acum, numele slujitorului era Zoram; şi el a făgăduit să meargă în pustiu la tatăl nostru. Da, şi a mai făcut un jurământ către noi, că va rămâne cu noi din acel moment.", "Şi acum, noi doream ca el să rămână cu noi pentru ca iudeii să nu ştie despre fuga noastră în pustiu, ca să nu ne urmărească şi să ne distrugă.", "Şi s-a întâmplat că atunci când Zoram s-a legat cu jurământ în faţa noastră, temerile noastre au încetat.", "Şi s-a întâmplat că noi am luat plăcile de aramă şi pe slujitorul lui Laban, şi am plecat în pustiu, şi am călătorit către cortul tatălui nostru."]}, {"name": "5", "verses": ["Şi s-a întâmplat că atunci când am ajuns în pustiu la tatăl meu, iată, el a fost copleşit de bucurie şi, de asemenea, şi mama mea, Saria, a fost foarte bucuroasă, căci ea într-adevăr jelise din cauza noastră.", "Căci ea a crezut că noi am pierit în pustiu; şi s-a plâns de tatăl meu, spunându-i că el era un vizionar, astfel: Iată, tu ne-ai condus să plecăm din ţara moştenirii noastre şi fiii mei nu mai sunt, iar noi pierim în pustiu.", "Şi în felul acesta s-a plâns mama mea de tatăl meu.", "Şi s-a întâmplat că tatăl meu a vorbit către ea, zicând: Eu ştiu că sunt un vizionar; căci dacă n-aş fi văzut lucrurile lui Dumnezeu într-o viziune, atunci n-aş fi cunoscut bunătatea lui Dumnezeu, dar în schimb, aş fi rămas în Ierusalim şi aş fi pierit laolaltă cu fraţii mei.", "Dar iată, eu am dobândit un pământ al făgăduinţei, lucru de care într-adevăr mă bucur; da, şi ştiu că Domnul îi va salva pe fiii mei din mâinile lui Laban şi îi va aduce înapoi la noi în pustiu.", "Şi în felul acesta a liniştit-o tatăl meu, Lehi, pe mama mea, Saria, de grija pentru noi, în timp ce noi călătoream prin pustiu până la pământul Ierusalimului pentru a obţine cronica de la Iudei.", "Şi când ne-am întors la cortul tatălui meu, iată că bucuria lor a fost deplină, şi mama mea s-a liniştit.", "Şi ea a vorbit, zicând: Acum eu ştiu cu siguranţă că Domnul i-a poruncit bărbatului meu să fugă în pustiu; da, şi eu, de asemenea, ştiu cu siguranţă că Domnul i-a apărat pe fiii mei şi i-a salvat din mâinile lui Laban şi l-a dat puterea să poată înfăptui lucrul pe care Domnul l-a poruncit lor. Şi astfel a vorbit ea.", "Şi s-a întâmplat că ei s-au bucurat foarte mult şi au oferit jertfe şi daruri arse pentru Domnul; şi i-au mulţumit Dumnezeului lui Israel.", "Şi după ce au adus mulţumiri Dumnezeului lui Israel, tatăl meu, Lehi, a luat cronicile care erau gravate pe plăcile de aramă şi le-a cercetat de la început.", "Şi a văzut că ele cuprindeau cele cinci cărţi ale lui Moise, care cuprind istoria creării lumii şi a lui Adam şi a Evei, care sunt părinţii noştri cei dintâi;", "Şi, de asemenea, o cronică a iudeilor de la începuturi, chiar de la începutul domniei lui Zedechia, regele Iudeii;", "Şi, de asemenea, profeţiile profeţilor celor sfinţi de la începuturi chiar până la începutul domniei lui Zedechia; şi, de asemenea, multe profeţii rostite de gura lui Ieremia.", "Şi s-a întâmplat că tatăl meu, Lehi, a mai găsit pe plăcile de aramă o genealogie a strămoşilor săi; prin urmare, el a ştiut că era un descendent al lui Iosif; da, chiar acel Iosif care era fiul lui Iacov, care a fost vândut în Egipt şi care a fost apărat de mâna Domnului, ca el să-l poată salva pe tatăl său, Iacov, şi toată casa lui de la pieire prin înfometare.", "Şi ei au fost, de asemenea, scoşi din robie şi afară din ţara Egiptului de către acelaşi Dumnezeu care i-a apărat.", "Şi astfel tatăl meu, Lehi, a descoperit genealogia strămoşilor săi. Iar Laban era şi el un descendent al lui Iosif, prin urmare, el şi strămoşii lui au păstrat cronicile.", "Şi acum, când tatăl meu a văzut toate aceste lucruri, el a fost cuprins de Spirit şi a început să profeţească despre seminţia sa—", "Precum că aceste plăci de aramă trebuie să ajungă până la toate naţiunile, neamurile, limbile şi popoarele care erau din seminţia lui.", "Şi atunci, el a spus că aceste plăci de aramă nu trebuie să piară niciodată; şi nici nu trebuie să se şteargă odată cu trecerea timpului. Şi el a profeţit multe lucruri despre seminţia sa.", "Şi s-a întâmplat că până acum eu şi tatăl meu am ţinut poruncile pe care Domnul ni le-a dat.", "Şi noi am dobândit cronicile aşa cum Domnul ne poruncise şi le-am cercetat şi am aflat că ele erau vrednice de dorit; da, chiar de mare valoare pentru noi, încât puteam să păstrăm poruncile Domnului pentru copiii noştri.", "Prin urmare, prin înţelepciunea Domnului le-am purtat cu noi în timp ce călătoream în pustiu către pământul făgăduinţei."]}, {"name": "6", "verses": ["Şi acum, eu, Nefi, nu fac genealogia strămoşilor mei în această parte a cronicii mele; şi nici altă dată nu o voi face pe aceste plăci pe care le scriu; pentru că ea este dată în cronica ce a fost păstrată de către tatăl meu; prin urmare, n-o scriu în această lucrare.", "Căci îmi este de ajuns să spun că suntem urmaşii lui Iosif.", "Şi nu are nici o importanţă pentru mine să am grijă să fac o relatare completă despre toate lucrurile tatălui meu, pentru că ele nu pot fi scrise pe aceste plăci, căci eu doresc să am loc pentru ca să pot scrie despre lucrurile lui Dumnezeu.", "Căci deplina mea intenţie este să pot să-i conving pe oameni să vină la Dumnezeul lui Avraam, şi la Dumnezeul lui Isaac, şi la Dumnezeul lui Iacov, şi să fie salvaţi.", "Prin urmare, lucrurile care sunt plăcute lumii nu le scriu, ci numai lucrurile care sunt plăcute lui Dumnezeu, precum şi acelora care nu sunt de-ai lumii.", "Prin urmare, voi da poruncă celor din seminţia mea să nu ocupe plăcile acestea cu lucruri care nu sunt de preţ pentru copiii oamenilor."]}, {"name": "7", "verses": ["Şi acum, eu aş vrea ca voi să ştiţi că după ce tatăl meu, Lehi, a sfârşit profeţiile despre seminţia lui, s-a întâmplat că Domnul i-a vorbit din nou, spunându-i că nu era potrivit pentru el, Lehi, să-şi ia numai familia în pustiu; ci fiii lui trebuia să ia fiice ca neveste, ca să poată să crească seminţia lor pentru Domnul, pe pământul făgăduinţei.", "Şi s-a întâmplat că Domnul i-a poruncit lui ca eu, Nefi, şi fraţii mei, să ne întoarcem iarăşi în ţara Ierusalimului şi să-i aducem pe Ismael şi pe familia lui în pustiu.", "Şi s-a întâmplat că eu, Nefi, am plecat din nou în pustiu împreună cu fraţii mei, îndreptându-ne spre Ierusalim.", "Şi s-a întâmplat că ne-am dus la casa lui Ismael şi am dobândit trecere în faţa lui Ismael într-atât, încât i-am spus cuvintele Domnului.", "Şi s-a întâmplat că Domnul i-a înmuiat inima lui Ismael, precum şi acelora din casa lui, într-atât încât au făcut călătoria cu noi în pustiu până la cortul tatălui nostru.", "Şi s-a întâmplat că în timp ce noi călătoream prin pustiu, iată că Laman şi Lemuel, şi două dintre fiicele lui Ismael, şi cei doi fii ai lui Ismael şi familiile lor s-au răzvrătit împotriva noastră; da, împotriva mea, Nefi, şi a lui Sam şi a tatălui lor, Ismael, şi a nevestei lui, şi a celorlalte trei fiice ale lui.", "Şi s-a întâmplat că în răzvrătirea lor, ei doreau să se reîntoarcă în ţara Ierusalimului.", "Şi acum eu, Nefi, fiind întristat de împietrirea inimilor lor, le-am vorbit, spunându-le, da, chiar şi lui Laman şi lui Lemuel: Iată, voi sunteţi fraţii mei mai vârstnici; atunci, cum de sunteţi aşa de împietriţi în inimile voastre şi aşa de orbiţi în cugetul vostru, încât trebuie ca eu, fratele vostru mai tânăr, să vă vorbesc, da, şi să fiu un exemplu pentru voi?", "Cum de nu aţi ascultat de cuvântul Domnului?", "Cum de aţi uitat că aţi văzut un înger al Domnului?", "Da, şi cum de aţi uitat ce lucruri mari a făcut Domnul pentru noi, salvându-ne din mâinile lui Laban şi, de asemenea, pentru ca noi să obţinem cronicile?", "Da, şi cum de aţi uitat că Domnul poate să facă toate lucrurile după voinţa Sa pentru copiii oamenilor, de va fi ca ei să dovedească credinţă în El? Prin urmare, să fim credincioşi Lui.", "Şi dacă aşa se va întâmpla ca noi să fim credincioşi Lui, atunci vom obţine pământul făgăduinţei; iar voi veţi şti că la timpul potrivit cuvântul Domnului se va îndeplini în legătură cu distrugerea Ierusalimului; căci toate lucrurile pe care Domnul le-a cuvântat despre distrugerea Ierusalimului trebuie să se îndeplinească.", "Căci, iată, Spiritul Domnului va înceta în curând să se străduie cu ei; căci, iată, ei i-au respins pe profeţi, iar pe Ieremia l-au aruncat în închisoare. Şi au căutat să-i ia viaţa tatălui meu într-atât, încât ei l-au alungat din ţară.", "Acum, iată, vă spun vouă că, dacă vă veţi reîntoarce la Ierusalim, veţi pieri împreună cu ei. Şi acum, dacă voi aveţi de ales, duceţi-vă în ţară şi aduceţi-vă aminte de vorbele pe care vi le-am spus, anume că, dacă vă veţi duce, atunci şi voi veţi pieri; căci în felul acesta m-a silit Spiritul Domnului să vă vorbesc.", "Şi s-a întâmplat că atunci când eu, Nefi, am spus aceste cuvinte către fraţii mei, ei s-au mâniat pe mine. Şi s-a întâmplat că ei au pus mâinile pe mine, căci, iată, ei erau foarte mânioşi, şi m-au legat cu frânghii, întrucât căutau să-mi ia viaţa şi să mă părăsească în pustiu ca să fiu sfâşiat de fiarele sălbatice.", "Dar s-a întâmplat că m-am rugat Domnului, zicând: O, Doamne, pe măsura credinţei mele în Tine, vrei Tu să mă eliberezi din mâinile fraţilor mei; da, dă-mi chiar putere să rup aceste legături cu care sunt legat.", "Şi s-a întâmplat că atunci când am spus aceste cuvinte, iată, legăturile s-au desfăcut de la mâinile şi picioarele mele, iar eu am stat în faţa fraţilor mei şi le-am vorbit din nou.", "Şi s-a întâmplat că ei s-au mâniat iar şi au încercat să pună mâinile pe mine; dar iată, una dintre fiicele lui Ismael, da, şi, de asemenea, mama ei, şi unul dintre fiii lui Ismael s-au rugat de fraţii mei într-atât, încât le-au înmuiat inimile; şi au încetat să se mai străduie să-mi ia viaţa.", "Şi s-a întâmplat că erau întristaţi din cauza ticăloşiei lor într-atât, încât s-au plecat în faţa mea şi s-au pledat de mine să-i iert pentru fapta pe care au făcut-o împotriva mea.", "Şi s-a întâmplat că eu într-adevăr i-am iertat pentru tot ceea ce au făcut şi i-am îndemnat să se roage Domnului Dumnezeului lor pentru iertare. Şi s-a întâmplat că au făcut aşa. Şi după ce au făcut rugăciuni către Domnul, am călătorit iarăşi pe drumul către cortul tatălui nostru.", "Şi s-a întâmplat că ne-am întors la cortul tatălui nostru. Şi, după ce eu şi fraţii mei şi toată casa lui Ismael ne-am întors la cortul tatălui meu, ei au dat mulţumiri Domnului Dumnezeului lor; şi au oferit jertfe şi daruri arse pentru El."]}, {"name": "8", "verses": ["Şi s-a întâmplat că noi am adunat laolaltă toate felurile de seminţe de toate soiurile, atât de cereale de toate felurile, cât şi seminţe de fructe de toate felurile.", "Şi s-a întâmplat că, în timp ce tatăl meu se afla în pustiu, el ne-a vorbit, zicând: Iată, eu am visat un vis; sau cu alte cuvinte, am văzut o viziune.", "Şi iată, datorită lucrului pe care l-am văzut am motiv să mă bucur în Domnul pentru Nefi şi pentru Sam; căci eu am motive să cred că ei, precum şi mulţi din seminţia lor, vor fi salvaţi.", "Dar iată, Laman şi Lemuel, eu mă tem nespus de mult din cauza voastră; căci iată, mi s-a părut că am văzut în vis un pustiu întunecat şi mohorât.", "Şi s-a întâmplat că am văzut un om, iar el era îmbrăcat într-o mantie albă; şi a venit şi a stat în faţa mea.", "Şi s-a întâmplat că el mi-a vorbit şi mi-a cerut să-l urmez.", "Şi s-a întâmplat că, în timp ce îl urmam, m-am văzut într-un pustiu întunecat şi mohorât.", "Şi după ce am călătorit multe ore în întuneric, am început să mă rog Domnului ca El să aibă milă de mine pe măsura blândeţii multelor Sale înduplecări.", "Şi s-a întâmplat că după ce m-am rugat Domnului, am văzut o câmpie mare şi întinsă.", "Şi s-a întâmplat că am văzut un pom al cărui fruct era vrednic de dorit pentru a face pe oricine fericit.", "Şi s-a întâmplat că am mers şi am luat din fructul acela; şi am văzut că era mai dulce decât orice gustasem eu vreodată. Da, şi am văzut că fructul acela era alb, mai alb decât orice alt lucru alb am văzut vreodată.", "Şi cum gustam din fructul acela, el îmi umplea sufletul de o bucurie foarte mare; prin urmare, am început să doresc ca şi familia mea să ia din el; căci am ştiut că el era vrednic de dorit mai presus decât orice alt fruct.", "Şi cum mi-am aruncat privirea împrejur, sperând poate să-mi găsesc familia, am văzut un râu cu apă; şi el curgea şi era aproape de pomul din fructele căruia luasem.", "Şi m-am uitat să văd din ce parte curgea; şi i-am văzut izvorul ceva mai departe; iar la izvorul lui am văzut-o pe mama voastră, Saria, şi pe Sam, şi pe Nefi; şi ei stăteau ca şi cum nu ştiau încotro să meargă.", "Şi s-a întâmplat că le-am făcut un semn să vină; şi, de asemenea, am strigat către ei cu glas tare că trebuie să vină la mine şi să ia din fructul care era vrednic de dorit mai presus decât orice alt fruct.", "Şi s-a întâmplat că au venit la mine şi au luat şi ei din fruct.", "Şi s-a întâmplat că am dorit ca şi Laman şi Lemuel să vină şi să ia din fruct; prin urmare, mi-am aruncat privirea către izvorul râului sperând să-i văd.", "Şi s-a întâmplat că i-am văzut, dar ei n-au vrut să vină şi să ia din fruct.", "Şi am văzut o bară de fier şi aceasta se întindea de-a lungul malului râului şi ducea la pomul lângă care stăteam.", "Şi am văzut, de asemenea, o cărare strâmtă şi îngustă care mergea de-a lungul barei de fier chiar până la pomul lângă care stăteam; ea ducea pe lângă izvorul fântânii până la o câmpie mare şi întinsă cât o lume întreagă.", "Şi am văzut grupuri nenumărate de oameni, dintre care mulţi se îngrămădeau ca să poată ajunge la drumul ce ducea la pomul lângă care stăteam.", "Şi s-a întâmplat că ei au pornit şi au început să meargă pe drumul care ducea la pom.", "Şi s-a întâmplat că s-a lăsat o negură de întuneric; da, chiar o foarte mare negură de întuneric, într-atât, încât cei care au pornit pe acel drum şi-au pierdut calea, s-au rătăcit şi au fost pierduţi.", "Şi s-a întâmplat că am văzut pe alţii făcându-şi drum înainte şi au ajuns şi au apucat capătul barei de fier; şi au înaintat prin negura întunericului ţinându-se de bara de fier chiar până când au ajuns şi au luat din fructul pomului.", "Şi, după ce luaseră din fructul pomului, şi-au aruncat privirile împrejur, ca şi cum le era ruşine.", "Şi mi-am aruncat privirile împrejur şi am văzut pe partea cealaltă a râului cu apă o clădire mare şi spaţioasă; şi ea stătea ca şi cum ar fi fost în aer, cu mult deasupra pământului.", "Şi era plină de oameni, tineri şi bătrâni, bărbaţi şi femei; şi îmbrăcămintea lor era foarte frumoasă; şi atitudinea lor era batjocoritoare şi arătau cu degetul pe cei care veniseră şi luaseră din fruct.", "Şi, după ce au gustat din fruct, s-au ruşinat din cauza celor care îşi băteau joc de ei; şi au pornit-o pe căi nepermise şi au fost pierduţi.", "Şi acum eu, Nefi, nu spun toate cuvintele tatălui meu.", "Dar, ca să scriu mai pe scurt, iată, el a văzut alte mulţimi făcându-şi drum înainte; şi au venit, s-au apucat de capătul barei de fier; şi şi-au făcut drum înainte, ţinându-se tot timpul bine de bara de fier, până când au ajuns şi au căzut jos şi au luat din fructul pomului.", "Şi a văzut, de asemenea, alte mulţimi făcându-şi drum către clădirea aceea mare şi spaţioasă.", "Şi s-a întâmplat că mulţi s-au înecat în adâncimile fântânii; şi mulţi s-au pierdut din vederea lui, rătăcindu-se pe drumuri necunoscute.", "Şi mare a fost mulţimea care a intrat în acea clădire ciudată. Şi după ce au intrat în acea clădire, ei au arătat cu degetul cu dispreţ către mine şi către cei care, de asemenea, luau din fruct; dar noi nu i-am luat în seamă.", "Acestea sunt cuvintele tatălui meu: Căci toţi cei care i-au luat în seamă au căzut.", "Iar Laman şi Lemuel nu au luat din fruct, a spus tatăl meu.", "Şi s-a întâmplat că după ce tatăl meu a spus toate cuvintele despre visul sau viziunea sa, cuvinte care erau multe la număr, el ne-a spus că, din cauza lucrurilor pe care le-a văzut într-o viziune, se temea foarte tare pentru Laman şi Lemuel; da, el se temea că ei vor fi alungaţi din prezenţa Domnului.", "Şi atunci el i-a îndemnat, cu toată simţirea unui părinte blând, să asculte de cuvintele lui, căci poate Domnul va fi milos cu ei şi nu-i va alunga; da, tatăl meu le-a predicat lor.", "Şi după ce le-a predicat şi le-a profeţit despre multe lucruri, el le-a cerut să ţină poruncile Domnului; şi a încetat să le mai vorbească."]}, {"name": "9", "verses": ["Şi pe toate lucrurile acestea le-a văzut şi le-a auzit şi le-a spus tatăl meu în timp ce el trăia într-un cort în valea lui Lemuel, precum şi mult mai multe lucruri care nu pot fi scrise pe aceste plăci.", "Şi acum, după cum am vorbit despre aceste plăci, iată, ele nu sunt plăcile pe care fac o relatare completă a istoriei poporului meu; căci plăcilor pe care fac o relatare completă a poporului meu le-am dat numele de Nefi; prin urmare, ele sunt numite plăcile lui Nefi, după propriul meu nume; şi aceste plăci, de asemenea, sunt numite plăcile lui Nefi.", "Cu toate acestea, eu am primit poruncă de la Domnul să fac aceste plăci cu scopul special ca să existe o relatare gravată despre slujirea poporului meu.", "Pe celelalte plăci trebuie să fie gravată o relatare despre domnia regilor şi despre războaiele şi conflictele poporului meu; prin urmare, aceste plăci sunt în cea mai mare parte despre slujire; iar celelalte plăci sunt în cea mai mare parte despre domnia regilor şi despre războaiele şi conflictele poporului meu.", "Prin urmare, Domnul mi-a dat poruncă să fac aceste plăci pentru scopul Lui înţelept, scop pe care eu nu îl cunosc.", "Dar Domnul cunoaşte toate lucrurile de la început; prin urmare, El pregăteşte o cale pentru înfăptuirea tuturor lucrărilor Sale printre copiii oamenilor; căci, iată, El are toată puterea pentru înfăptuirea tuturor cuvintelor Sale. Şi aşa este. Amin."]}, {"name": "10", "verses": ["Şi acum eu, Nefi, încep să fac o relatare pe aceste plăci despre faptele mele, domnia şi slujirea mea; de aceea, ca să încep relatarea mea, trebuie să vorbesc cumva despre faptele tatălui meu şi, de asemenea, despre cele ale fraţilor mei.", "Căci iată, s-a întâmplat că după ce tatăl meu a terminat de spus cuvintele despre visul lui şi, de asemenea, după ce i-a îndemnat la devotament total, le-a vorbit despre Iudei—", "Precum că, după ce ei vor fi distruşi, chiar acel mare oraş al Ierusalimului, şi, după ce mulţi vor fi duşi robi în Babilon, la timpul ales de Domnul, ei se vor reîntoarce, da, vor fi chiar aduşi înapoi din robie; şi, după ce ei vor fi aduşi înapoi din robie, vor pune din nou stăpânire peste ţara moştenirii lor.", "Da, chiar la şase sute de ani de când tatăl meu a părăsit Ierusalimul, un profet va înălţa Domnul Dumnezeu printre iudei—şi anume, chiar Mesia sau, cu alte cuvinte, un Salvator al lumii.", "Şi el a mai vorbit şi despre profeţi, cât de mulţi mărturisiseră despre aceste lucruri privitoare la acest Mesia, despre care el vorbise, sau acest Mântuitor al lumii.", "Prin urmare, toată omenirea era într-o stare de pierzanie şi decădere şi aşa ar fi pentru totdeauna, dacă nu ar avea nădejde în acest Mântuitor.", "Şi el a mai vorbit despre un profet care trebuia să vină înaintea lui Mesia, pentru a pregăti calea Domnului—", "Da, chiar el trebuia să se ducă şi să strige în pustiu: Pregătiţi calea Domnului şi faceţi cărările Lui drepte; căci printre voi este Unul pe care voi nu-L cunoaşteţi; şi El este mai puternic decât mine, căci eu nici curelele încălţămintei nu sunt vrednic să I le dezleg. Şi tatăl meu a vorbit mult despre acest lucru.", "Şi tatăl meu a spus că el va boteza în Betabara, dincolo de Iordan; şi a spus, de asemenea, că el va boteza cu apă; şi anume că Îl va boteza pe Mesia cu apă.", "Şi după ce L-a botezat pe Mesia cu apă, el trebuia să recunoască şi să depună mărturie că el L-a botezat pe Mielul lui Dumnezeu care trebuia să ia păcatele lumii.", "Şi s-a întâmplat că după ce tatăl meu a spus aceste cuvinte, el le-a vorbit fraţilor mei despre Evanghelia care va fi propovăduită printre iudei, precum şi despre rătăcirea iudeilor în necredinţă. Şi după ce ei Îl vor fi ucis pe Mesia, Cel care va veni, şi după ce va fi fost ucis, El se va scula din morţi şi se va face cunoscut neamurilor prin Duhul Sfânt.", "Da, chiar, tatăl meu a vorbit mult despre neamuri şi despre casa lui Israel, precum că ei se vor asemăna cu un măslin ale cărui ramuri trebuie să fie rupte şi împrăştiate pe toată faţa pământului.", "Prin urmare, el a spus că trebuie să fim conduşi cu toţii pe pământul făgăduinţei pentru îndeplinirea cuvântului Domnului, că noi trebuie să fim împrăştiaţi pe toată faţa pământului.", "Şi, după ce casa lui Israel va fi împrăştiată, ei vor fi adunaţi iarăşi laolaltă; sau, în sfârşit, după ce neamurile au primit plenitudinea Evangheliei, ramurile naturale ale măslinului, sau rămăşiţele casei lui Israel, vor fi altoite sau vor ajunge la cunoaşterea lui Mesia cel Adevărat, Domnul lor şi Mântuitorul lor.", "Şi în acest fel de vorbire a profeţit tatăl meu şi le-a vorbit fraţilor mei mult mai multe lucruri pe care nu le scriu în cartea aceasta; pentru că am scris în cealaltă carte a mea atât de multe câte mi s-au părut potrivite.", "Şi toate aceste lucruri despre care am vorbit s-au întâmplat în timp ce tatăl meu trăia într-un cort în valea lui Lemuel.", "Şi s-a întâmplat că după ce eu, Nefi, auzind toate cuvintele tatălui meu despre lucrurile pe care le-a văzut într-o viziune, precum şi lucrurile pe care le-a cuvântat prin puterea Duhului Sfânt, putere pe care a căpătat-o prin credinţă în Fiul lui Dumnezeu—iar Fiul lui Dumnezeu era Mesia care trebuia să vină—eu, Nefi, am fost, de asemenea, dornic să pot vedea, auzi şi cunoaşte aceste lucruri prin puterea Duhului Sfânt, care este darul lui Dumnezeu către toţi aceia care Îl caută cu sârguinţă atât în timpurile vechi, cât şi atunci când El Însuşi se va arăta copiilor oamenilor.", "Căci El este acelaşi ieri, astăzi şi în vecii vecilor; iar calea este pregătită pentru toţi oamenii de la întemeierea lumii, dacă aşa le este menit să se pocăiască şi să vină la El.", "Pentru că cel care caută cu sârguinţă va găsi; iar tainele lui Dumnezeu le vor fi dezvăluite lor prin puterea Duhului Sfânt, în timpurile de acum, la fel ca în timpurile din vechime, la fel ca în timpurile care vor veni; prin urmare, calea Domnului este un cerc veşnic.", "De aceea aminteşte-ţi, o omule, că pentru toate faptele tale vei fi adus la judecată.", "Prin urmare, dacă ai ales să faci ticăloşii în zilele tale de încercare, atunci vei fi găsit necurat în faţa scaunului de judecată al lui Dumnezeu; şi nici un lucru necurat nu poate locui cu Dumnezeu; prin urmare, va trebui să fii alungat pentru totdeauna.", "Iar Duhul Sfânt mi-a dat autoritate ca să spun aceste lucruri şi să nu le tăgăduiesc."]}, {"name": "11", "verses": ["Căci, s-a întâmplat că, după ce am dorit să cunosc lucrurile pe care tatăl meu le văzuse şi crezând că Domnul putea să mi le facă şi mie cunoscute, aşa cum stăteam cumpănind în inima mea, am fost purtat în Spiritul Domnului, da, pe un munte foarte înalt pe care nu-l văzusem niciodată până atunci şi pe care niciodată până atunci nu pusesem piciorul.", "Iar Spiritul mi-a spus: Iată, ce doreşti tu?", "Iar eu am spus: Doresc să văd lucrurile pe care tatăl meu le-a văzut.", "Iar Spiritul mi-a spus: Crezi că tatăl tău a văzut pomul despre care a vorbit?", "Iar eu am spus: Da, Tu ştii că eu cred toate cuvintele tatălui meu.", "Şi atunci când am spus aceste cuvinte, Spiritul a strigat cu glas tare astfel: Osana Domnului, Dumnezeului Cel Prea Înalt; căci El este Dumnezeu peste tot pământul, da, chiar mai presus de orice. Şi binecuvântat eşti tu, Nefi, căci tu crezi în Fiul Dumnezeului Cel Prea Înalt; prin urmare, vei vedea lucrurile pe care le-ai dorit.", "Şi iată, acest lucru îţi va fi dat ca un semn că, după ce ai văzut pomul care purta fructul pe care tatăl tău l-a gustat, vei vedea, de asemenea, un Om pogorându-se din cer şi vei depune mărturie despre El; şi după ce vei depune mărturie despre El, vei mai depune mărturie că El este Fiul lui Dumnezeu.", "Şi s-a întâmplat că Spiritul mi-a spus: Priveşte! Şi eu am privit şi am văzut un pom; şi el era la fel ca pomul pe care îl văzuse tatăl meu; iar frumuseţea lui era mult mai presus, da, depăşind orice frumuseţe; iar albul lui depăşea albul zăpezii troienite.", "Şi s-a întâmplat că după ce am văzut pomul, am spus către Spirit: Văd că Tu mi-ai arătat pomul care este mai de preţ decât orice.", "Iar El mi-a spus: Ce doreşti?", "Iar eu I-am spus: Să cunosc înţelesul tuturor acestora—căci eu I-am vorbit aşa cum vorbeşte un om; căci am văzut că avea înfăţişarea unui om; şi cu toate acestea am ştiut că era Spiritul Domnului; iar El mi-a vorbit aşa cum un om vorbeşte cu un alt om.", "Şi s-a întâmplat că mi-a spus: Priveşte! Şi eu am privit aşa ca şi cum aş fi privit către El, dar nu L-am văzut; căci El dispăruse din faţa mea.", "Şi s-a întâmplat că am privit şi am văzut oraşul cel mare al Ierusalimului, precum şi alte oraşe. Şi am văzut oraşul Nazaret; iar în oraşul Nazaret am văzut o fecioară şi ea era foarte frumoasă şi albă.", "Şi s-a întâmplat că am văzut cerurile deschizându-se; şi un înger s-a pogorât rămânând în picioare în faţa mea; şi el mi-a spus: Nefi, ce vezi tu?", "Iar eu i-am spus: O fecioară foarte frumoasă şi pură, mai presus de toate celelalte fecioare.", "Iar el mi-a spus: Înţelegi tu bunăvoinţa lui Dumnezeu?", "Iar eu i-am spus: Eu ştiu că El îi iubeşte pe copiii Săi; şi totuşi, eu nu cunosc înţelesul tuturor lucrurilor.", "Iar el mi-a spus: Iată, fecioara pe care o vezi este mama Fiului lui Dumnezeu, după trup.", "Şi s-a întâmplat că am văzut că ea era purtată de acolo în Spirit; şi după ce a fost purtată de acolo în Spirit pentru un timp, îngerul mi-a vorbit, zicând: Priveşte!", "Şi am privit şi am văzut-o iarăşi pe fecioară, purtând un copil în braţe.", "Iar îngerul mi-a spus: Iată-L pe Mielul Dumnezeului, da, chiar Fiul Tatălui Veşnic! Cunoşti tu înţelesul pomului pe care tatăl tău l-a văzut?", "Iar eu i-am răspuns, zicând: Da, este dragostea lui Dumnezeu care se răsfrânge în inimile copiilor oamenilor; de aceea, ea este de dorit mai presus de toate lucrurile.", "Iar el mi-a vorbit, zicând: Da, şi cea mai plăcută sufletului.", "Şi după ce a spus aceste cuvinte, el mi-a spus: Priveşte! Şi am privit şi L-am văzut pe Fiul lui Dumnezeu înaintând printre copiii oamenilor; şi i-am văzut pe mulţi căzând la picioarele Lui şi preaslavindu-L.", "Şi s-a întâmplat că am văzut că bara de fier pe care tatăl meu a văzut-o era cuvântul lui Dumnezeu care ducea la izvorul apelor vieţii sau la pomul vieţii; apele acestea reprezentând dragostea lui Dumnezeu; şi eu am văzut că pomul vieţii era un simbol al dragostei lui Dumnezeu.", "Iar îngerul mi-a spus iarăşi: Priveşte şi vezi bunăvoinţa lui Dumnezeu!", "Iar eu am privit şi L-am văzut pe Mântuitorul lumii despre care vorbise tatăl meu; şi, de asemenea, l-am văzut pe profetul care trebuia să pregătească calea înaintea Lui. Iar Mielul lui Dumnezeu a mers înainte şi a fost botezat de către el; iar după ce a fost botezat, am văzut cerurile deschizându-se şi pe Duhul Sfânt pogorând din cer şi stând asupra Lui în chip de porumbel.", "Şi am văzut că El a mers înainte, slujind poporului, cu putere şi cu mare slavă; iar noroadele erau adunate laolaltă ca să-L audă pe El; şi am văzut că L-au alungat dintre ei.", "Şi am mai văzut pe alţi doisprezece mergând după El. Şi s-a întâmplat că ei erau purtaţi în Spirit din faţa mea şi nu i-am mai văzut.", "Şi s-a întâmplat că îngerul mi-a vorbit iarăşi, zicând: Priveşte! Şi am privit şi am văzut cerurile deschizându-se iarăşi şi am văzut îngeri pogorând asupra copiilor oamenilor; şi ei le-au slujit acestora.", "Iar el mi-a vorbit iarăşi, zicând: Priveşte! Şi am privit şi L-am văzut pe Mielul lui Dumnezeu mergând înainte printre copiii oamenilor. Şi am văzut mulţimi de oameni care erau bolnavi şi chinuiţi de tot felul de boli, precum şi de diavoli şi de spirite necurate; iar îngerul mi-a vorbit şi mi-a arătat toate aceste lucruri. Iar ei au fost vindecaţi prin puterea Mielului lui Dumnezeu; iar diavolii şi spiritele necurate au fost alungate.", "Şi s-a întâmplat că îngerul mi-a vorbit iarăşi, zicând: Priveşte! Şi eu am privit şi L-am văzut pe Mielul lui Dumnezeu cum era luat de către oameni; da, Fiul Dumnezeului Veşnic era judecat de către lume; şi am văzut şi depun mărturie.", "Şi eu, Nefi, am văzut că El a fost ridicat pe cruce şi a fost ucis pentru păcatele lumii.", "Şi după ce El a fost ucis, am văzut că mulţimile pământului erau adunate laolaltă ca să lupte împotriva Apostolilor Mielului; căci aşa erau numiţi cei Doisprezece de către îngerul Domnului.", "Iar mulţimea pământului era adunată laolaltă; şi am văzut că ea era adunată într-o clădire mare şi spaţioasă, la fel ca aceea pe care tatăl meu a văzut-o. Iar îngerul Domnului mi-a vorbit iarăşi, zicând: Iată lumea şi înţelepciunea ei; da, iată cum cei din casa lui Israel s-au adunat laolaltă ca să lupte împotriva celor Doisprezece Apostoli ai Mielului.", "Şi s-a întâmplat că am văzut şi depun mărturie că acea clădire mare şi spaţioasă era mândria lumii; şi ea s-a dărâmat, iar căderea ei a fost grozavă. Iar îngerul Domnului mi-a vorbit iarăşi, zicând: Aşa va fi distrugerea tuturor naţiunilor, neamurilor, limbilor şi popoarelor care vor lupta împotriva celor Doisprezece Apostoli ai Mielului."]}, {"name": "12", "verses": ["Şi s-a întâmplat că îngerul mi-a spus: Priveşte şi vezi-ţi seminţia, precum şi pe aceea a fraţilor tăi. Iar eu am privit şi am văzut ţara făgăduinţei; şi am văzut mulţimi de oameni, da, aşa de multe la număr ca şi nisipul mării.", "Şi s-a întâmplat că am văzut mulţimi adunate laolaltă ca să lupte unele împotriva altora; şi am văzut războaie şi zvonuri de războaie, şi multe vărsări de sânge cu sabia în rândurile poporului meu.", "Şi s-a întâmplat că am văzut multe generaţii murind din cauza războaielor şi a conflictelor din ţară; şi eu am văzut multe oraşe, da, chiar dacă nu le-am numărat.", "Şi s-a întâmplat că am văzut negura întunericului pe faţa ţării făgăduinţei; şi am văzut fulgere şi am auzit tunete şi cutremure de pământ, precum şi tot felul de zgomote tumultuoase; şi am văzut pământul şi pietrele cutremurându-se; şi am văzut munţi sfărâmându-se în bucăţi; şi am văzut câmpiile pământului cum erau despicate; şi i-am văzut multe oraşe scufundându-se; şi i-am văzut pe mulţi arzând în foc; şi am văzut pe mulţi căzând la pământ din cauza cutremurelor.", "Şi s-a întâmplat că, după ce am văzut aceste lucruri, am văzut cum aburul întunericului s-a risipit de pe faţa pământului; şi iată, am văzut mulţimi care nu căzuseră din cauza judecăţilor mari şi înfricoşătoare ale Domnului.", "Şi am văzut cerurile deschizându-se şi pe Mielul lui Dumnezeu pogorând din cer; iar El a coborât şi li S-a arătat.", "Şi, de asemenea, am văzut şi depun mărturie că Duhul Sfânt s-a pogorât asupra celorlalţi doisprezece; iar ei erau rânduiţi de Dumnezeu şi aleşi.", "Iar îngerul mi-a vorbit, zicând: Iată-i pe cei doisprezece ucenici ai Mielului care sunt aleşi ca să slujească printre cei din seminţia ta.", "Iar el mi-a spus: Îţi aduci aminte de cei Doisprezece Apostoli ai Mielului? Iată, ei sunt cei care le vor judeca pe cele douăsprezece triburi ale lui Israel; prin urmare, cei doisprezece preoţi din seminţia ta vor fi judecaţi de către ei; căci voi sunteţi din casa lui Israel.", "Şi aceşti doisprezece preoţi pe care tu îi vezi vor judeca pe cei din seminţia ta. Şi iată, ei sunt drepţi în vecii vecilor; căci datorită credinţei lor în Mielul lui Dumnezeu, veşmintele lor sunt albite în sângele Lui.", "Iar îngerul mi-a spus: Priveşte! Iar eu am privit şi am văzut trei generaţii murind în dreptate; iar veşmintele lor erau albe, la fel ca şi cele ale Mielului lui Dumnezeu. Iar îngerul a spus către mine: Acestea sunt albite în sângele Mielului datorită credinţei lor în El.", "Iar eu, Nefi, am văzut, de asemenea, pe mulţi din a patra generaţie murind în dreptate.", "Şi s-a întâmplat că am văzut mulţimile pământului adunate laolaltă.", "Iar îngerul a spus către mine: Iată seminţia ta, precum şi seminţia fraţilor tăi.", "Şi s-a întâmplat că am privit şi am văzut oamenii din seminţia mea adunaţi laolaltă în mulţimi împotriva celor din seminţia fraţilor mei; şi ei erau adunaţi laolaltă ca să lupte.", "Iar îngerul mi-a vorbit, zicând: Iată fântâna cu apă murdară pe care tatăl tău a văzut-o; da, chiar şi râul despre care a vorbit; iar adâncimile lor sunt adâncimile iadului.", "Iar negurile întunericului sunt ademenirile diavolului, care orbesc ochii şi împietresc inimile copiilor oamenilor şi îi duc pe aceştia pe drumuri largi pentru ca ei să dispară şi să fie pierduţi.", "Iar clădirea cea mare şi spaţioasă pe care tatăl tău a văzut-o este închipuirea deşartă şi mândria copiilor oamenilor. Şi o prăpastie mare şi înfricoşătoare îi despărţea pe ei; da, chiar cuvântul dreptăţii Dumnezeului Veşnic, şi Mesia, care este Mielul lui Dumnezeu despre care Duhul Sfânt depune mărturie de la începutul lumii până la acest timp, şi din acest timp până în vecii vecilor.", "Şi în timp ce îngerul spunea aceste cuvinte, am privit şi am văzut că cei din seminţia fraţilor mei luptau împotriva celor din seminţia mea, potrivit cuvântului îngerului; şi din cauza mândriei celor din seminţia mea şi a ademenirilor diavolului, am văzut că cei din seminţia fraţilor mei i-au învins pe cei din seminţia mea.", "Şi s-a întâmplat că am privit şi am văzut pe cei din seminţia fraţilor mei cum i-au învins pe cei din seminţia mea; şi ei au mers înainte în mulţimi pe întinsul ţării.", "Şi i-am văzut adunaţi laolaltă în mulţimi; şi am văzut războaie şi zvonuri de războaie printre ei; iar în războaie şi în zvonuri de războaie am văzut murind multe generaţii.", "Iar îngerul mi-a spus: Iată, aceştia vor rătăci în necredinţă.", "Şi s-a întâmplat că am văzut că, după ce căzuseră în necredinţă, au devenit un popor întunecat la culoare şi dezgustător, un popor murdar, plin de trândăvie şi de tot felul de urâciuni."]}, {"name": "13", "verses": ["Şi s-a întâmplat că îngerul mi-a vorbit, zicând: Priveşte! Iar eu am privit şi am văzut multe neamuri şi împărăţii.", "Iar îngerul mi-a spus: Ce vezi tu? Iar eu am spus: Văd multe popoare şi împărăţii.", "Iar el mi-a spus: Acestea sunt popoarele şi împărăţiile neamurilor.", "Şi s-a întâmplat că eu am văzut printre popoarele neamurilor formarea unei biserici mari.", "Iar îngerul mi-a spus: Iată formarea unei biserici care este cea mai odioasă, mai odioasă decât toate celelalte biserici, care îi ucide pe sfinţii lui Dumnezeu, da, şi îi torturează şi îi leagă şi îi înjugă cu jug de fier şi îi coboară în robie.", "Şi s-a întâmplat că am văzut această biserică mare şi odioasă; şi l-am văzut pe diavolul care era întemeietorul ei.", "Şi am văzut, de asemenea, aur şi argint şi mătase, şi veşminte roşii, strălucitoare, şi pânze fin ţesute, şi tot felul de haine de preţ; şi am văzut multe curve.", "Iar îngerul mi-a vorbit, zicând: Iată, aurul, şi argintul, şi mătăsurile, şi veşmintele roşii, strălucitoare, şi pânzele fin ţesute, şi hainele de preţ, şi curvele sunt dorinţele acestei biserici mari şi odioase.", "Şi, de asemenea, pentru a câştiga lauda lumii, ei îi distrug pe sfinţii lui Dumnezeu şi îi coboară în robie.", "Şi s-a întâmplat că m-am uitat şi am văzut multe ape; şi acestea despărţeau neamurile de cei din seminţia fraţilor mei.", "Şi s-a întâmplat că îngerul mi-a spus: Iată, mânia lui Dumnezeu este asupra celor din seminţia fraţilor tăi.", "Şi am privit şi am văzut un om printre neamuri, care era despărţit de cei din seminţia fraţilor mei de către apele cele multe; şi am văzut Spiritul lui Dumnezeu că s-a pogorât şi a lucrat asupra oamenilor; şi El a mers înainte pe apele cele multe, chiar până la cei din seminţia fraţilor mei care erau în ţara făgăduinţei.", "Şi s-a întâmplat că am văzut Spiritul lui Dumnezeu cum a lucrat asupra altor neamuri; şi ele au mers înainte, afară din robie, peste apele cele multe.", "Şi s-a întâmplat că am văzut multe mulţimi de neamuri în ţara făgăduinţei; şi am văzut mânia lui Dumnezeu asupra celor din seminţia fraţilor mei; şi ei au fost împrăştiaţi în faţa neamurilor şi au fost pedepsiţi.", "Iar eu am văzut Spiritul Domnului, că era asupra neamurilor, iar acestea au prosperat şi au căpătat ţara drept moştenire; iar eu am văzut că ele erau albe şi foarte pure şi frumoase, la fel ca şi poporul meu înainte de a fi fost ucis.", "Şi s-a întâmplat că eu, Nefi, am văzut că neamurile care au ieşit din robie s-au plecat cu umilinţă în faţa Domnului; iar puterea Domnului era cu ele.", "Iar eu am văzut că neamurile din patria lor mamă erau adunate laolaltă peste ape şi peste ţară ca să lupte împotriva lor.", "Şi am văzut că puterea lui Dumnezeu era cu ele şi că mânia lui Dumnezeu era peste toţi cei care erau adunaţi laolaltă ca să lupte împotriva lor.", "Şi eu, Nefi, am văzut că neamurile care ieşiseră din robie erau salvate prin puterea lui Dumnezeu din mâinile tuturor celorlalte popoare.", "Şi s-a întâmplat că eu, Nefi, am văzut că ele prosperau în ţară; şi am văzut o carte şi aceasta era răspândită printre ele.", "Iar îngerul mi-a spus: Cunoşti înţelesul acestei cărţi?", "Iar eu i-am răspuns: Nu-l cunosc.", "Iar el a spus: Iată, ea iese din gura unui iudeu. Iar eu, Nefi, am văzut asta; iar el mi-a spus: Cartea pe care tu o vezi este o cronică a Iudeilor care cuprinde legămintele Domnului pe care El le-a făcut cu cei din casa lui Israel; şi ea conţine, de asemenea, multe dintre profeţiile profeţilor celor sfinţi; şi ea este o cronică la fel ca şi inscripţiile de pe plăcile de aramă, numai că ele nu sunt aşa de multe; cu toate acestea, ele cuprind legămintele Domnului pe care El le-a făcut cu casa lui Israel; de aceea, ele sunt de mare valoare pentru neamuri.", "Iar îngerul Domnului mi-a spus: Tu ai văzut că această carte a ieşit din gura unui iudeu; şi atunci când a ieşit din gura unui iudeu, ea a cuprins plenitudinea Evangheliei Domnului despre care cei Doisprezece Apostoli depun mărturie; iar ei depun mărturie potrivit cu adevărul, care este în Mielul lui Dumnezeu.", "Prin urmare, aceste lucruri se răspândesc de la iudei către neamuri, în puritatea lor, potrivit cu adevărul, care este în Dumnezeu.", "Şi după ce ele sunt răspândite de mâna celor Doisprezece Apostoli ai Mielului de la iudei către neamuri, tu vezi formarea acelei mari şi odioase biserici care este mai odioasă decât toate celelalte biserici; căci iată, ei au dat deoparte din Evanghelia Mielului multe părţi care sunt simple şi foarte preţioase; şi, de asemenea, multe legăminte ale Domnului au dat ei deoparte.", "Şi toate acestea le-au făcut pentru ca să poată să strice drumurile drepte ale Domnului, pentru ca ei să poată să orbească ochii şi să întărească inimile copiilor oamenilor.", "Prin urmare, ai văzut că, după ce cartea a trecut prin mâinile bisericii celei mari şi odioase, multe lucruri clare şi preţioase au fost date deoparte din carte, care este cartea Mielului lui Dumnezeu.", "Şi după ce aceste lucruri clare şi preţioase au fost date deoparte, ea pătrunde printre toate popoarele neamurilor; şi după ce pătrunde printre toate popoarele neamurilor, da, chiar şi peste apele cele multe pe care tu le-ai văzut cu neamurile care au ieşit din robie, vezi—datorită multelor lucruri clare şi preţioase care au fost scoase din carte, care erau clare pentru înţelegerea copiilor oamenilor, potrivit cu limpezimea care este în Mielul lui Dumnezeu—datorită acestor lucruri, care sunt scoase din Evanghelia Mielului, foarte mulţi se poticnesc, da, într-aşa măsură, încât Satana are o mare putere asupra lor.", "Şi totuşi, tu vezi că neamurile care au ieşit din robie şi au fost înălţate prin puterea lui Dumnezeu deasupra tuturor celorlalte popoare de pe faţa ţării, care este aleasă mai presus decât oricare altă ţară, care este ţara în care Domnul Dumnezeu a făcut legământ cu tatăl tău că seminţia acestuia o să aibă o ţară a moştenirii lor; prin urmare, tu vezi că Domnul Dumnezeu nu va permite ca neamurile să distrugă cu totul pe cei din amestecul sămânţei tale, care sunt printre fraţii tăi.", "Şi, de asemenea, El nu va permite ca neamurile să distrugă seminţia fraţilor tăi.", "Şi, de asemenea, Domnul Dumnezeu nu va permite ca neamurile să rămână pentru veşnicie în starea aceea groaznică de orbire în care tu vezi că sunt, din cauza părţilor celor mai clare şi preţioase ale Evangheliei Mielului, care au fost ascunse de către acea biserică odioasă a cărei formare tu ai văzut-o.", "Prin urmare spune Mielul lui Dumnezeu: Voi fi milos cu neamurile în timp ce voi vizita cu judecată mare rămăşiţa din casa lui Israel.", "Şi s-a întâmplat că îngerul Domnului mi-a vorbit, zicând: Iată, spune Mielul lui Dumnezeu, după ce voi vizita rămăşiţa casei lui Israel—iar rămăşiţa asta despre care vorbesc este seminţia tatălui tău—prin urmare, după ce îi voi vizita cu judecată şi-i voi lovi cu mâna neamurilor; şi după ce neamurile se vor poticni foarte mult din cauza părţilor celor mai clare şi preţioase ale Evangheliei Mielului, care au fost scoase de către acea biserică odioasă, care este mama curvelor, spune Mielul—voi fi milos cu neamurile în ziua aceea, în aşa măsură încât le voi aduce lor, prin puterea Mea, mult din Evanghelia Mea care va fi clară şi preţioasă, a zis Mielul.", "Căci iată, spune Mielul: Mă voi arăta Eu Însumi celor din seminţia ta pentru ca ei să scrie multe lucruri pe care Eu le voi propovădui, care vor fi clare şi preţioase; iar după ce seminţia ta va fi distrusă şi va rătăci în necredinţă, precum şi seminţia fraţilor tăi, iată, aceste lucruri vor fi ascunse pentru ca să ajungă până la neamuri prin darul şi puterea Mielului.", "Şi în acestea va fi scrisă Evanghelia Mea, spune Mielul, precum şi stânca şi Salvarea Mea.", "Şi binecuvântaţi sunt aceia care vor căuta să înfăptuiască Sionul Meu în ziua aceea, căci ei vor avea darul şi puterea Duhului Sfânt; şi, dacă ei vor răbda până la sfârşit, ei vor fi înălţaţi în ultima zi şi vor fi salvaţi în Împărăţia nepieritoare a Mielului; şi toţi cei care vor vesti pacea, da, vestea cea bună, cât de frumoşi vor fi ei sus pe munţi.", "Şi s-a întâmplat că am văzut rămăşiţa seminţiei fraţilor mei, precum şi cartea Mielului lui Dumnezeu, care a ieşit din gura iudeului, cum a pătruns de la neamuri până la rămăşiţa seminţiei fraţilor mei.", "Şi după ce a pătruns printre ei, am văzut alte cărţi care au pătruns prin puterea Mielului de la neamuri până la ei, pentru convingerea neamurilor şi a rămăşiţei sămânţei fraţilor mei şi a iudeilor care erau împrăştiaţi pe toată faţa pământului, că scrierile profeţilor şi ale celor Doisprezece Apostoli ai Mielului sunt adevărate.", "Iar îngerul mi-a vorbit, zicând: Aceste cronici de pe urmă, pe care tu le-ai văzut printre neamuri, vor conferma adevărul celor dintâi, care sunt de la cei Doisprezece Apostoli ai Mielului şi care vor face cunoscute lucrurile cele clare şi preţioase care au fost luate de la ei; şi vor face cunoscut tuturor neamurilor, limbilor şi popoarelor că Mielul lui Dumnezeu este Fiul Tatălui cel Veşnic şi Salvatorul lumii; şi că toţi oamenii trebuie să vină la El, altfel ei nu vor putea fi salvaţi.", "Şi ei trebuie să vină potrivit cuvintelor care vor fi confirmate de către gura Mielului; iar cuvintele Mielului vor fi făcute cunoscute în cronicile celor din seminţia ta, ca şi în cronicile celor Doisprezece Apostoli ai Mielului; prin urmare, acestea amândouă vor fi unite într-una singură; căci există un singur Dumnezeu şi un singur Păstor peste tot pământul.", "Şi vine timpul când El Se va arăta tuturor naţiunilor, atât iudeilor, cât şi neamurilor; iar după ce El s-a arătat iudeilor, precum şi neamurilor, atunci El Se va arăta neamurilor, precum şi iudeilor, iar cel de pe urmă va fi cel dintâi, iar cel dintâi va fi cel de pe urmă."]}, {"name": "14", "verses": ["Şi se va întâmpla că, dacă neamurile vor asculta de Mielul lui Dumnezeu în ziua în care El li Se va arăta în cuvânt, precum şi în putere, chiar prin faptă, El va înlătura pietrele lor de poticnire—", "Şi dacă nu-şi întăresc inimile lor împotriva Mielului lui Dumnezeu, le vor fi numărate printre cei din seminţia tatălui tău; da, ele vor fi numărate printre cele din casa lui Israel; şi vor fi un popor binecuvântat în ţara făgăduinţei în vecii vecilor; ele nu vor mai fi duse în robie; iar casa lui Israel nu va mai fi încurcată.", "Şi acea groapă mare care le-a fost săpată de către biserica aceea mare şi odioasă înfiinţată de către diavol şi copiii lui pentru ca el să poată conduce în rătăcire sufletele oamenilor în adâncul iadului—da, acea groapă mare care a fost săpată pentru distrugerea oamenilor, va fi umplută de către cei care au săpat-o, pentru distrugerea lor completă, a spus Mielul lui Dumnezeu; nu distrugerea sufletului, decât dacă el este aruncat în acel iad fără de sfârşit.", "Căci iată, aceasta este robia diavolului, precum şi dreptatea lui Dumnezeu faţă de toţi cei care vor face fapte de ticăloşie şi lucruri abominabile în faţa Lui.", "Şi s-a întâmplat că îngerul mi-a vorbit, Nefi, zicând: Tu ai văzut că, dacă neamurile se vor pocăi, atunci va fi bine de ei; şi mai ştii despre legămintele Domnului cu casa lui Israel; şi, de asemenea, ai auzit că cel care se va pocăi nu va pieri.", "De aceea, blestemate să fie neamurile dacă îşi vor împietri inimile împotriva Mielului lui Dumnezeu.", "Căci va veni un timp, a spus Mielul lui Dumnezeu, când voi face o lucrare mare şi minunată printre copiii oamenilor; o lucrare care va fi nepieritoare, deopotrivă pentru unii sau pentru alţii—fie convingându-i pe ei pentru pace şi viaţă veşnică, fie lăsându-i pradă împietririi inimilor lor şi orbirii minţilor lor, spre înrobirea şi distrugerea lor vremelnică şi spirituală, potrivit robiei diavolului, despre care am vorbit.", "Şi s-a întâmplat că atunci când îngerul a glăsuit aceste cuvinte, el mi-a spus: Îţi aduci aminte de legămintele Tatălui faţă de casa lui Israel? Iar eu i-am răspuns: Da.", "Şi s-a întâmplat că el mi-a spus: Priveşte şi vezi acea biserică mare şi odioasă care este mama lucrurilor abominabile, al cărei întemeietor este diavolul.", "Şi el mi-a spus: Iată, sunt numai două biserici; una este Biserica Mielului lui Dumnezeu, iar cealaltă este biserica diavolului; prin urmare, oricine nu face parte din Biserica Mielului lui Dumnezeu, face parte din biserica aceea mare care este mama lucrurilor abominabile; şi ea este curva întregului pământ.", "Şi s-a întâmplat că am privit şi am văzut-o pe curva întregului pământ, iar ea stătea peste multe ape; şi ea avea stăpânire peste tot pământul, printre toate naţiunile, neamurile, limbile şi popoarele.", "Şi s-a întâmplat că am văzut Biserica Mielului lui Dumnezeu şi ea număra puţini, din cauza ticăloşiei şi a lucrurilor abominabile ale curvei care stătea peste multe ape; cu toate acestea, am văzut că Biserica Mielului, care cuprindea pe sfinţii lui Dumnezeu, de asemenea, era pe toată faţa pământului; iar stăpânirile acesteia pe faţa pământului erau mici din cauza ticăloşiilor curvei celei mari pe care am văzut-o.", "Şi s-a întâmplat că am văzut că mama cea mare a lucrurilor abominabile adunase laolaltă mulţimi de pe toată faţa pământului, printre toate popoarele neamurilor, ca să se lupte împotriva Mielului lui Dumnezeu.", "Şi s-a întâmplat că eu, Nefi, am văzut puterea Mielului lui Dumnezeu cum se pogora asupra sfinţilor Bisericii Mielului, precum şi asupra celor care făcuseră legământ cu Domnul, care erau împrăştiaţi pe toată faţa pământului; iar ei erau înarmaţi cu dreptate şi cu puterea lui Dumnezeu în mare slavă.", "Şi s-a întâmplat că eu am văzut că mânia lui Dumnezeu s-a revărsat asupra bisericii aceleia mari şi odioase într-atât de mult, încât erau războaie şi zvonuri de războaie printre toate neamurile şi seminţiile pământului.", "Şi în timp ce începeau războaie şi zvonuri de războaie printre toate neamurile care aparţineau mamei lucrurilor abominabile, îngerul mi-a vorbit, zicând: Iată, mânia lui Dumnezeu este asupra mamei curvelor; şi iată, tu vezi toate aceste lucruri—", "Iar atunci când va veni ziua în care mânia lui Dumnezeu se va revărsa asupra mamei curvelor, care este biserica cea mare şi odioasă a întregului pământ, al cărei întemeietor este diavolul, atunci, în ziua aceea, lucrarea Tatălui va începe, pregătind calea pentru îndeplinirea legămintelor Sale pe care le-a făcut cu poporul Său, care este din casa lui Israel.", "Şi s-a întâmplat că îngerul mi-a vorbit, zicând: Priveşte!", "Şi eu am privit şi am văzut un om, iar el era îmbrăcat într-o mantie albă.", "Iar îngerul mi-a spus: Iată-l pe unul dintre cei Doisprezece Apostoli ai Mielului.", "Iată, el va vedea şi va scrie ceea ce a mai rămas din aceste lucruri; da, precum şi multe lucruri care au fost.", "Şi el, de asemenea, va scrie despre sfârşitul lumii.", "Prin urmare, lucrurile pe care le va scrie sunt drepte şi adevărate; şi iată, ele sunt scrise în cartea pe care tu o vezi ieşind din gura Iudeului; şi la timpul când ele ieşeau din gura Iudeului sau la timpul când cartea ieşea din gura Iudeului, lucrurile care erau scrise erau clare şi pure, precum şi preţioase şi uşor de înţeles pentru toţi oamenii.", "Şi iată, lucrurile pe care acest Apostol al Mielului le va scrie sunt multe lucruri pe care tu le-ai văzut; şi iată, pe cele care au mai rămas le vei vedea.", "Dar lucrurile pe care le vei vedea după aceea, nu le vei scrie; căci Domnul Dumnezeu l-a rânduit Apostol al Mielului lui Dumnezeu pentru ca el să le scrie.", "Şi, de asemenea, El a arătat multora toate lucrurile care au fost, iar ei le-au scris; iar acestea sunt pecetluite, pentru ca ele să ajungă în puritatea lor, potrivit cu adevărul care este în Miel, la timpul ales de Domnul, pentru casa lui Israel.", "Iar eu, Nefi, am auzit şi depun mărturie că numele Apostolului Mielului era Ioan, potrivit cuvântului îngerului.", "Şi iată mie, Nefi, îmi este interzis de a scrie ceea ce a rămas din lucrurile pe care le-am văzut şi le-am auzit; de aceea, lucrurile pe care le-am scris sunt destule pentru mine; şi am scris numai o parte mică din lucrurile pe care le-am văzut.", "Şi eu depun mărturie că am văzut lucrurile pe care tatăl meu le-a văzut şi că îngerul Domnului mi le-a făcut mie cunoscute.", "Şi acum, termin povestirea despre lucrurile pe care le-am văzut în timp ce eram purtat în Spirit; şi dacă nu toate lucrurile pe care le-am văzut sunt scrise, lucrurile pe care le-am scris sunt adevărate. Şi aşa este. Amin."]}, {"name": "15", "verses": ["Şi s-a întâmplat că după ce eu, Nefi, am fost purtat în Spirit şi am văzut toate aceste lucruri, m-am reîntors la cortul tatălui meu.", "Şi s-a întâmplat că i-am văzut pe fraţii mei, iar ei se certau unul cu altul despre lucrurile pe care tatăl meu le-a spus.", "Căci el într-adevăr le-a spus multe lucruri mari, care erau greu de înţeles, în afară de cazul când omul l-ar întreba pe Domnul; dar ei fiind împietriţi în inimile lor, nu şi-au înălţat privirile către Domnul aşa cum ar fi trebuit.", "Şi acum eu, Nefi, m-am întristat din cauza împietririi inimilor lor şi, de asemenea, din cauza lucrurilor pe care le-am văzut şi care ştiam că trebuie să se îndeplinească negreşit din cauza ticăloşiei mari a copiilor oamenilor.", "Şi s-a întâmplat că am fost doborât de supărările mele, căci am crezut că supărările mele erau mai mari decât oricare altele din cauza distrugerii oamenilor mei, căci eu am văzut căderea lor.", "Şi s-a întâmplat că, după ce eu am căpătat putere, am vorbit către fraţii mei, dorind să cunosc de la ei cauza certurilor lor.", "Iar ei au spus: Iată, noi nu putem să înţelegem cuvintele pe care tatăl nostru le-a spus despre ramurile naturale ale măslinului şi, de asemenea, despre neamuri.", "Iar eu le-am spus: L-aţi întrebat voi pe Domnul?", "Iar ei au răspuns: N-am făcut-o; căci Domnul nu ne face nouă cunoscute asemenea lucruri.", "Iată, le-am spus eu: Cum se face că nu ţineţi poruncile Domnului? Cum se face că veţi pieri din cauza împietririi inimilor voastre?", "Nu vă aduceţi aminte de lucrurile pe care Domnul le-a spus?—Dacă nu vă veţi împietri inimile şi cu credinţă Mă veţi întreba pe Mine, crezând că le veţi căpăta, şi cu sârguinţă în ţinerea poruncilor Mele, atunci cu siguranţă aceste lucruri vă vor fi făcute cunoscute.", "Iată, eu vă spun că a fost asemănată casa lui Israel cu un măslin, de către Spiritul Domnului care era în tatăl nostru; şi iată, nu suntem noi rupţi din casa lui Israel şi nu suntem noi o ramură a casei lui Israel?", "Şi acum, lucrul pe care tatăl nostru l-a pomenit despre altoirea ramurilor naturale printre toate neamurile, înseamnă că, în zilele din urmă, când cei din seminţia noastră vor fi rătăciţi în necredinţă, da, în timpul unui mare număr de ani şi multe generaţii după ce Mesia se va arăta întrupat în faţa copiilor oamenilor, atunci plenitudinea Evangheliei lui Mesia va ajunge la neamuri, iar de la neamuri la cei rămaşi din seminţia noastră—", "Şi în ziua aceea, cei rămaşi din seminţia noastră vor afla că sunt din casa lui Israel şi că ei sunt poporul de legământ al Domnului; şi atunci vor şti şi vor ajunge la cunoaşterea strămoşilor lor şi, de asemenea, la cunoaşterea Evangheliei Mântuitorului lor, care a fost propovăduită strămoşilor de către El; astfel că ei vor ajunge la cunoaşterea Mântuitorului lor, precum şi a punctelor adevărate ale doctrinei Lui, pentru ca ei să ştie cum să vină la El şi să fie salvaţi.", "Şi oare atunci, în ziua aceea, nu se vor bucura şi nu-L vor preamări pe Dumnezeul lor veşnic, stânca lor şi salvarea lor? Da, în ziua aceea, nu vor căpăta ei puterea şi hrana de la viţa cea adevărată? Da, nu vor veni ei la adevărata turmă a lui Dumnezeu?", "Iată, vă zic eu vouă, da; ei vor fi iarăşi pomeniţi printre cei din casa lui Israel; vor fi altoiţi, fiind o ramură naturală a măslinului, în măslinul cel adevărat.", "Şi aceasta este ceea ce tatăl nostru doreşte; şi el doreşte ca aceasta să nu se întâmple decât după ce ei sunt împrăştiaţi de către neamuri; şi el doreşte ca aceasta să se întâmple după felul neamurilor, pentru ca Domnul să poată să le arate neamurilor puterea Sa, deoarece El va fi respins de către Iudei sau de către casa lui Israel.", "Prin urmare, tatăl nostru nu a vorbit numai despre seminţia noastră, ci şi despre toată casa lui Israel, arătând legământul care va trebui să fie împlinit în zilele din urmă; legământ pe care Domnul l-a făcut cu tatăl nostru, Avraam, zicând: În seminţia ta, toate neamurile de pe pământ vor fi binecuvântate.", "Şi s-a întâmplat că eu, Nefi, le-am vorbit mult despre aceste lucruri; da, am cuvântat către ei despre restaurarea Iudeilor în zilele din urmă.", "Şi am repetat către ei cuvintele lui Isaia care a vorbit despre restaurarea Iudeilor sau a casei lui Israel; iar după ce au fost restauraţi, ei nu vor mai fi iarăşi amestecaţi sau împrăştiaţi. Şi s-a întâmplat că am spus multe cuvinte către fraţii mei, aşa încât ei s-au potolit şi s-au plecat cu umilinţă în faţa Domnului.", "Şi s-a întâmplat că ei au vorbit iarăşi către mine, zicând: Ce înseamnă lucrul acesta pe care tatăl nostru l-a văzut în vis? Ce înseamnă pomul pe care l-a văzut?", "Iar eu le-am spus: Acesta era o reprezentare a pomului vieţii.", "Şi ei mi-au spus: Ce înseamnă bara de fier pe care tatăl nostru a văzut-o şi care ducea către pom?", "Iar eu le-am spus că era cuvântul lui Dumnezeu; iar aceia care vor asculta de cuvântul lui Dumnezeu şi se vor ţine tare de el, aceia nu vor pieri niciodată; şi, de asemenea, nici ispitele şi nici săgeţile de foc ale duşmanilor nu-i vor învinge până la orbire ca să-i ducă la distrugere.", "Prin urmare, eu, Nefi, i-am îndemnat să dea ascultare cuvântului Domnului; da, eu i-am îndemnat cu toată puterea sufletului meu şi cu toată capacitatea pe care o aveam, pentru ca ei să dea ascultare cuvântului lui Dumnezeu şi să-şi aducă aminte să ţină poruncile Lui întotdeauna, în toate lucrurile.", "Iar ei mi-au spus: Ce înseamnă râul cu apă pe care tatăl nostru l-a văzut?", "Iar eu le-am spus lor că apa pe care tatăl meu a văzut-o era necurăţie; iar mintea lui era aşa de absorbită de alte lucruri, încât nu a văzut necurăţia apei.", "Iar eu le-am spus lor că era o prăpastie îngrozitoare care îi despărţea pe cei păcătoşi de pomul vieţii, precum şi de sfinţii lui Dumnezeu.", "Iar eu le-am spus lor că aceasta era o reprezentare a acelui iad îngrozitor, despre care îngerul mi-a spus că era pregătit pentru cei păcătoşi.", "Iar eu le-am spus lor că tatăl nostru, de asemenea, a văzut că dreptatea lui Dumnezeu îi despărţea pe cei păcătoşi de cei drepţi; iar strălucirea acesteia era ca strălucirea unui foc cu flăcări, care se ridică până la Dumnezeu în vecii vecilor şi nu are sfârşit.", "Iar ei mi-au spus: Înseamnă acest lucru chinul trupului în zilele de încercare, ori înseamnă starea de pe urmă a sufletului după moartea trupului vremelnic, ori vorbeşte despre lucrurile care sunt vremelnice?", "Şi s-a întâmplat că le-am spus că aceasta era o reprezentare atât a lucrurilor vremelnice, cât şi a celor spirituale; căci va veni ziua când ei vor fi judecaţi după faptele lor, da, chiar şi faptele care au fost făcute de către trupul vremelnic în zilele lor de încercare.", "Prin urmare, dacă ei vor muri în ticăloşia lor, vor trebui, de asemenea, să fie alungaţi, datorită lucrurilor spirituale care aparţin dreptăţii; prin urmare, ei trebuie să fie aduşi ca să stea în faţa lui Dumnezeu şi să fie judecaţi pentru faptele lor; iar dacă faptele lor au fost necurate, atunci ei sunt necuraţi; iar dacă sunt necuraţi, ei nu pot să locuiască în Împărăţia lui Dumnezeu; căci dacă ar fi aşa, atunci şi Împărăţia lui Dumnezeu ar fi necurată, de asemenea.", "Dar iată, vă spun eu vouă, Împărăţia lui Dumnezeu nu este necurată şi nu este cu putinţă ca vreun lucru necurat să intre în Împărăţia lui Dumnezeu; prin urmare, trebuie să fie un loc de necurăţie pregătit pentru ceea ce este necurat.", "Şi este un loc pregătit, da, şi anume acel iad îngrozitor despre care am vorbit, iar diavolul este cel care l-a pregătit; prin urmare, starea de pe urmă a sufletelor oamenilor este să trăiască în Împărăţia lui Dumnezeu sau să fie alungate în numele acelei dreptăţi despre care am vorbit.", "Prin urmare, păcătoşii sunt alungaţi dintre cei drepţi, precum şi de la acel pom al vieţii, al cărui fruct este cel mai preţios şi cel mai dorit, mai presus decât toate celelalte fructe; da, şi este cel mai mare dintre toate darurile de la Dumnezeu. Şi astfel am vorbit eu către fraţii mei. Amin."]}, {"name": "16", "verses": ["Şi acum s-a întâmplat că după ce eu, Nefi, am terminat de vorbit către fraţii mei, iată ei au grăit către mine: Tu ne-ai spus lucruri grele, mai mult decât suntem noi în stare să suportăm.", "Şi s-a întâmplat că eu le-am spus că ştiam că le vorbisem lucruri grele împotriva celor păcătoşi, potrivit cu adevărul; iar pe cei drepţi i-am justificat şi am purtat mărturie că vor fi înălţaţi în ziua din urmă; prin urmare, cei vinovaţi consideră adevărul ca fiind greu de suportat pentru că acesta îi loveşte drept în inimă.", "Şi acum fraţii mei, dacă voi aţi fi drepţi şi aţi fi dornici să ascultaţi adevărul şi să daţi atenţie acestuia pentru ca să puteţi merge drept în faţa lui Dumnezeu, atunci n-aţi cârti din cauza adevărului şi aţi spune: Tu spui lucruri grele împotriva noastră.", "Şi s-a întâmplat că eu, Nefi, i-am îndemnat pe fraţii mei cu toată sârguinţa, să ţină poruncile Domnului.", "Şi s-a întâmplat că ei s-au plecat cu umilinţă în faţa Domnului; într-atât, încât am avut mare bucurie şi speranţă în ei că vor păşi pe drumul dreptăţii.", "Acum, toate lucrurile acestea au fost spuse şi făcute în timp ce tatăl meu locuia într-un cort în valea pe care el a numit-o Lemuel.", "Şi s-a întâmplat că eu, Nefi, am luat de nevastă pe una dintre fiicele lui Ismael; şi, de asemenea, fraţii mei au luat de neveste fiice de-ale lui Ismael; şi, de asemenea, Zoram a luat de nevastă pe fiica cea mai mare a lui Ismael.", "Şi în felul acesta tatăl meu îndeplinise toate poruncile Domnului care-i fuseseră date. Şi, de asemenea, şi eu, Nefi, fusesem binecuvântat nespus de mult de Domnul.", "Şi s-a întâmplat că glasul Domnului i-a vorbit tatălui meu în timp de noapte şi i-a poruncit ca, de dimineaţă, să pornească în călătorie în pustiu.", "Şi s-a întâmplat că atunci când tatăl meu s-a sculat de dimineaţă şi s-a dus către uşa cortului, spre marea lui mirare a văzut pe pământ un glob rotund, făcut cu o măiestrie deosebită; şi el era făcut din aramă fină. Iar înăuntrul globului erau două săgeţi; iar una dintre ele arăta drumul pe care noi trebuia să mergem în pustiu.", "Şi s-a întâmplat că noi am adunat lucrurile pe care trebuia să le ducem în pustiu, precum şi rămăşiţele proviziilor pe care Domnul ni le dăduse; şi am luat seminţe de toate felurile pe care le puteam duce în pustiu.", "Şi s-a întâmplat că ne-am luat corturile şi am plecat în pustiu, peste râul Laman.", "Şi s-a întâmplat că am călătorit timp de patru zile, cam în direcţia sud-sud-est şi iarăşi ne-am pus corturile; şi am dat locului aceluia numele Şazer.", "Şi s-a întâmplat că am luat cu noi arcurile şi săgeţile şi ne-am dus în pustiu ca să vânăm hrană pentru familiile noastre; iar după ce vânasem hrană pentru familiile noastre, ne-am reîntors la familiile noastre în pustiu, în locul Şazer. Şi am plecat iarăşi în pustiu, urmând aceeaşi direcţie, rămânând în părţile cele mai fertile ale pustiului, care erau lângă malurile Mării Roşii.", "Şi s-a întâmplat că am călătorit timp de multe zile, vânând hrană pe drum, cu arcurile şi săgeţile noastre şi cu pietrele şi praştiile noastre.", "Şi am urmat direcţia arătată de glob, care ne-a dus la părţile cele mai fertile ale pustiului.", "Şi după ce am călătorit timp de multe zile, ne-am pus corturile pentru un timp ca să ne odihnim şi să găsim hrană pentru familiile noastre.", "Şi s-a întâmplat că în timp ce eu, Nefi, m-am dus să vânez hrană, iată, mi-am rupt arcul, care era făcut din oţel fin; şi după ce mi-am rupt arcul, iată, fraţii mei erau furioşi pe mine din cauza pierderii arcului meu, căci noi n-am găsit nimic de hrană.", "Şi s-a întâmplat că ne-am reîntors fără hrană la familiile noastre care, fiind foarte obosite din cauza călătoriei, au suferit mult din cauza lipsei de hrană.", "Şi s-a întâmplat că Laman şi Lemuel şi fiii lui Ismael au început să cârtească foarte mult din cauza suferinţelor şi supărărilor din pustiu; şi, de asemenea, şi tatăl meu a început să cârtească împotriva Domnului Dumnezeului său; da, şi ei erau foarte supăraţi, într-atât, încât au cârtit împotriva Domnului.", "Acum s-a întâmplat că eu, Nefi, fiind supărat de fraţii mei din cauza pierderii arcului meu, iar arcurile lor pierzându-şi corzile, a început să fie foarte greu, da, într-atât, încât noi nu mai puteam să facem rost de hrană.", "Şi s-a întâmplat că eu, Nefi, le-am vorbit mult fraţilor mei pentru că ei îşi împietriseră inimile din nou, chiar într-atât, încât se plângeau împotriva Domnului Dumnezeului lor.", "Şi s-a întâmplat că eu, Nefi, am făcut un arc din lemn şi o săgeată dintr-o ramură dreaptă; prin urmare, m-am înarmat cu un arc şi o săgeată, cu o praştie şi cu pietre. Şi i-am spus tatălui meu: Unde să mă duc să fac rost de hrană?", "Şi s-a întâmplat că el L-a întrebat pe Domnul, căci ei s-au plecat cu umilinţă din cauza cuvintelor mele; căci am spus multe lucruri către ei cu puterea sufletului meu.", "Şi s-a întâmplat că glasul Domnului a ajuns până la tatăl meu; iar el a fost cu adevărat dojenit din cauza cârtelilor sale împotriva Domnului în aşa măsură, încât s-a cufundat în adâncimile supărării.", "Şi s-a întâmplat că glasul Domnului i-a spus: Priveşte globul şi vezi lucrurile care sunt scrise pe el.", "Şi s-a întâmplat că atunci când tatăl meu a văzut lucrurile care erau scrise pe glob, s-a temut şi s-a cutremurat foarte mult şi, de asemenea, fraţii mei şi fiii lui Ismael şi nevestele noastre.", "Şi s-a întâmplat că eu, Nefi, am văzut săgeţile care erau în glob şi că ele funcţionau după credinţa şi sârguinţa şi ascultarea pe care noi le-o dădeam.", "Şi, de asemenea, era pe ele o nouă scriere, care era simplu de citit şi care ne ajuta să pricepem despre căile Domnului; şi aceasta era scrisă şi schimbată din când în când, conform credinţei şi sârguinţei pe care noi i-o dădeam. Şi astfel vedem cum, cu mijloace mici, Domnul poate să îndeplinească lucruri mari.", "Şi s-a întâmplat că eu, Nefi, m-am dus până în vârful muntelui, după direcţiile care erau arătate pe glob.", "Şi s-a întâmplat că eu am ucis animale sălbatice, atât de multe, încât am făcut rost de hrană pentru familiile noastre.", "Şi s-a întâmplat că m-am întors la corturile noastre, cărând animalele pe care le ucisesem; şi acum, cât de mare a fost bucuria lor când au văzut că făcusem rost de hrană! Şi s-a întâmplat că s-au plecat în faţa Domnului şi I-au dat mulţumiri.", "Şi s-a întâmplat că noi am pornit iarăşi la drum, călătorind pe aproape aceeaşi cale ca şi la început; şi, după ce am călătorit multe zile, ne-am întins iarăşi corturile, ca să putem să stăm un timp.", "Şi s-a întâmplat că Ismael a murit şi a fost îngropat în locul numit Nahom.", "Şi s-a întâmplat că fiicele lui Ismael au jelit foarte mult din cauza pierderii tatălui lor şi din cauza suferinţelor lor în pustiu; şi au cârtit împotriva tatălui meu, deoarece el le adusese din ţara Ierusalimului, zicând: Tatăl nostru este mort; da, şi noi am rătăcit mult în pustiu şi am suferit multe neajunsuri, foamete, sete şi oboseală; şi după toate aceste suferinţe trebuie să pierim de foame în pustiu.", "Şi astfel au cârtit ele împotriva tatălui meu, precum şi împotriva mea; şi doreau să se întoarcă la Ierusalim.", "Iar Laman a spus către Lemuel şi, de asemenea, către fiii lui Ismael: Iată, să-l ucidem pe tatăl nostru, precum şi pe fratele nostru Nefi, care şi-a luat asupra sa să ne fie conducător şi învăţător nouă, care suntem fraţii lui mai vârstnici.", "Acum, el spune că Domnul a vorbit cu el şi, de asemenea, că îngeri i-au slujit. Dar iată, noi ştim că ne minte; şi ne spune nouă aceste lucruri şi făptuieşte multe lucruri după meşteşugul lui înşelător, pentru ca să ne înşele ochii, gândindu-se probabil că va putea să ne ducă într-un pustiu străin; şi după ce ne-a dus departe, s-a gândit să se facă rege şi conducător asupra noastră, pentru ca să poată face cu noi după voinţa şi plăcerea lui. Şi în felul acesta a aţâţat fratele meu, Laman, inimile lor în mânie.", "Şi s-a întâmplat că Domnul era cu noi, da, chiar glasul Domnului a venit şi a vorbit multe cuvinte către ei şi i-a dojenit foarte mult; iar după ce au fost dojeniţi de către glasul Domnului, şi-au abătut mânia şi s-au pocăit de păcatele lor într-atât, încât Domnul ne-a binecuvântat iarăşi cu hrană, ca să nu pierim."]}, {"name": "17", "verses": ["Şi s-a întâmplat că am pornit iarăşi în călătoria noastră în pustiu; şi am călătorit către răsărit de atunci încolo. Şi am călătorit şi am răbdat multe suferinţe în pustiu; iar femeile noastre au născut copii în pustiu.", "Iar binecuvântările Domnului asupra noastră erau aşa de mari, încât, în timp ce noi am trăit cu carne crudă în pustiu, femeile noastre au avut lapte din abundenţă pentru copiii lor şi au fost puternice, da, chiar la fel ca şi bărbaţii; şi au început să suporte călătoriile fără să cârtească.", "Şi astfel vedem că poruncile lui Dumnezeu trebuie să fie împlinite. Şi dacă copiii oamenilor ţin poruncile lui Dumnezeu, El îi hrăneşte, îi întăreşte şi le dă mijloace ca să poată înfăptui lucrul pe care El le-a poruncit lor; de aceea, El ne-a dat ajutor în timp ce noi călătoream în pustiu.", "Şi am călătorit mulţi ani, da, chiar timp de opt ani în pustiu.", "Şi am ajuns la ţara pe care noi am numit-o Abundenţa, datorită abundenţei roadelor ei şi mierii de albine sălbatice; şi toate aceste lucruri au fost pregătite de către Domnul, ca noi să nu pierim. Iar noi am văzut marea, pe care am numit-o Irreantum, care tălmăcită înseamnă multe ape.", "Şi s-a întâmplat că ne-am întins corturile la malul mării; şi cu toate că suferisem multe necazuri şi dificultăţi, da, chiar aşa de multe încât nici nu putem să le însemnăm pe toate, am fost foarte bucuroşi atunci când am ajuns la malul mării; şi am numit locul Abundenţa, datorită abundenţei roadelor.", "Şi s-a întâmplat că după ce eu, Nefi, petrecusem în ţinutul Abundenţei multe zile, glasul Domnului a vorbit către mine, zicând: Ridică-te şi du-te la munte. Şi s-a întâmplat că eu m-am ridicat şi m-am dus la munte şi L-am implorat pe Domnul.", "Şi s-a întâmplat că Domnul mi-a vorbit, zicând: Vei construi o corabie după felul în care îţi voi arăta Eu, pentru ca să pot să-i duc pe oamenii tăi peste aceste ape.", "Iar eu am spus: Doamne, unde să mă duc ca să pot găsi minereuri să le topesc, pentru ca să îmi pot face unelte cu care să construiesc corabia după felul în care Tu mi-ai arătat?", "Şi s-a întâmplat că Domnul mi-a spus unde să mă duc ca să găsesc minereuri, pentru a-mi face unelte.", "Şi s-a întâmplat că eu, Nefi, am făcut din piele de animale foale cu care să suflu în foc; şi după ce am făcut foalele, ca să pot să suflu în foc, am lovit două pietre una de alta ca să pot face focul.", "Căci Domnul până atunci nu ne lăsase să facem mult foc în timp ce călătoream prin pustiu; căci El a zis: Eu voi face hrana voastră dulce, aşa ca voi să nu trebuiască s-o gătiţi.", "Şi Eu, de asemenea, voi fi lumina voastră în pustiu; şi voi pregăti calea înaintea voastră, dacă voi veţi ţine poruncile Mele; prin urmare, în măsura în care voi veţi ţine poruncile Mele, veţi fi conduşi către ţara făgăduită; şi veţi şti că Eu sunt Cel de care voi sunteţi conduşi.", "Da, şi Domnul a mai spus: După ce veţi ajunge în ţara făgăduită, veţi şti că Eu, Domnul, sunt Dumnezeu; şi că Eu, Domnul, v-am salvat de la distrugere; da, că Eu v-am scos pe voi din ţara Ierusalimului.", "Prin urmare eu, Nefi, m-am străduit să ţin poruncile Domnului şi i-am îndemnat pe fraţii mei la credinţă şi sârguinţă.", "Şi s-a întâmplat că eu am făcut unelte din minereul pe care l-am topit din stâncă.", "Şi atunci când fraţii mei au văzut că mă pregăteam să construiesc o corabie, ei au început să cârtească împotriva mea, zicând: Fratele nostru este nebun, căci el crede că poate să construiască o corabie; da, şi crede, de asemenea, că poate să treacă peste apele acestea mari.", "Şi astfel fraţii mei s-au plâns împotriva mea şi nu doreau să muncească deoarece nu credeau că puteam să construiesc o corabie; şi nu credeau nici că primisem învăţătura de la Domnul.", "Şi acum s-a întâmplat că eu, Nefi, am fost foarte supărat din cauza împietririi inimilor lor; şi acum, când au văzut că începusem să fiu supărat, erau încântaţi în inimile lor într-atât, încât s-au bucurat, zicând: Noi am ştiut că n-ai putea să construieşti o corabie, căci am ştiut că îţi lipsea judecata; prin urmare, nu puteai să îndeplineşti o lucrare aşa de mare.", "Şi tu eşti la fel ca şi tatăl nostru, purtat de imaginaţia nebunească a inimii lui; da, el ne-a scos din ţara Ierusalimului şi noi am rătăcit prin pustiu toţi aceşti ani mulţi; şi femeile noastre au muncit din greu, fiind grele cu copii; şi ele au născut copii în pustiu şi au suferit toate lucrurile în afară de moarte; şi ar fi fost mai bine dacă ele ar fi murit înainte de a fi părăsit Ierusalimul decât să fi suferit aceste neajunsuri.", "Iată, aceşti ani mulţi am suferit în pustiu, timp în care am fi putut să ne bucurăm de avuţiile noastre şi de ţara moştenirii noastre; da, şi am fi putut fi fericiţi.", "Şi noi ştim că oamenii care erau în Ierusalim erau drepţi; căci au ţinut legile şi judecăţile Domnului, precum şi toate poruncile Lui, după legea lui Moise; prin urmare, noi ştim că ei sunt un popor drept; iar tatăl nostru i-a judecat şi ne-a dus pe noi departe pentru că am ascultat de cuvintele lui; da, iar fratele nostru este la fel ca şi el. Şi în felul acesta de vorbire au cârtit fraţii mei şi s-au plâns împotriva noastră.", "Şi s-a întâmplat că eu, Nefi, le-am vorbit, zicând: Credeţi că strămoşii noştri, care erau copiii lui Israel, ar fi fost scoşi din mâinile Egiptenilor dacă nu ar fi ascultat de cuvintele Domnului?", "Da, presupuneţi voi că ei ar fi fost scoşi din robie, dacă Domnul nu i-ar fi dat poruncă lui Moise să-i scoată din robie?", "Acum voi ştiţi, copiii lui Israel erau în robie; şi voi ştiţi că erau încărcaţi de poveri care erau greu de dus; prin urmare, ştiţi că trebuie să fi fost un lucru bun pentru ei să fie scoşi din robie.", "Acum voi ştiţi că lui Moise i-a poruncit Domnul să facă acea lucrare măreaţă; şi voi ştiţi că la cuvântul lui apele Mării Roşii s-au despărţit întâi într-o parte şi apoi în cealaltă, iar ei au trecut prin aceasta ca pe uscat.", "Dar voi ştiţi că egiptenii, care erau în oştile Faraonului, au fost înecaţi în Marea Roşie.", "Şi voi, de asemenea, ştiţi că ei au fost hrăniţi cu mană în pustiu.", "Da, şi, de asemenea, ştiţi că Moise, prin cuvântul lui, după puterea lui Dumnezeu care era în el, a lovit stânca şi a izvorât apă pentru copiii lui Israel, ca să-şi poată stinge setea.", "Şi în ciuda faptului că erau conduşi de Domnul Dumnezeul lor, Mântuitorul lor, mergând înaintea lor, conducându-i în timp de zi şi dându-le lumină în timp de noapte şi făcând astfel ca ei să primească toate lucrurile care erau folositoare omului, ei totuşi şi-au împietrit inimile şi şi-au orbit minţile şi au hulit împotriva lui Moise şi împotriva lui Dumnezeu cel Adevărat şi Viu.", "Şi s-a întâmplat că, după cuvântul Lui, El i-a distrus; şi după cuvântul Lui, El i-a condus; şi după cuvântul Lui, El a făcut toate lucrurile pentru ei; şi nimic nu a fost făcut decât prin cuvântul Lui.", "Şi după ce au trecut râul Iordan, El i-a făcut puternici ca să poată să-i alunge pe copiii pământului afară din ţinut, da, împrăştiindu-i până la distrugere.", "Şi acum, presupuneţi că copiii acestui pământ, care erau în ţara făgăduinţei, care au fost alungaţi de strămoşii noştri, credeţi voi că ei erau drepţi? Iată eu vă spun vouă: Nu.", "Presupuneţi că strămoşii noştri ar mai fi fost aleşi dacă ei nu ar fi fost drepţi? Eu vă spun vouă: Nu.", "Iată, Domnul preţuieşte toate fiinţele ca pe una; cel care este drept are bunăvoinţa lui Dumnezeu. Dar iată, acest popor a respins fiecare cuvânt al lui Dumnezeu şi era plin de nedreptate; iar întreaga mânie a lui Dumnezeu era asupra lor, iar Domnul a blestemat ţara pentru ei şi a binecuvântat-o pentru strămoşii noştri; da, El a blestemat-o spre distrugerea lor şi a binecuvântat-o pentru strămoşii noştri pentru ca ei să capete putere asupra ei.", "Iată, Domnul a creat pământul ca să fie locuit; şi El i-a creat pe copiii Săi pentru ca ei să-l stăpânească.", "Şi El ridică un popor drept şi distruge popoarele păcătoşilor.", "Şi El îi conduce pe cei drepţi în ţinuturi bogate, iar pe cei păcătoşi îi distruge şi le blestemă ţara din cauza lor.", "El domneşte sus în ceruri, căci acesta este tronul Lui, iar pământul acesta este aşternutul picioarelor Lui.", "Şi îi iubeşte pe aceia care Îl recunosc pe El ca fiind Dumnezeul lor. Iată, i-a iubit pe strămoşii noştri şi a făcut legământ cu ei, da, chiar cu Avraam, Isaac şi Iacov; şi El şi-a adus aminte de legămintele pe care le făcuse cu ei; prin urmare, i-a scos din ţara Egiptului.", "Şi El le-a dat greutăţi în pustiu cu toiagul Său; căci ei şi-au împietrit inimile, la fel ca şi voi; iar Domnul le-a dat greutăţi din cauza nedreptăţii lor. El a trimis şerpi zburători înfocaţi printre ei; iar după ce au fost muşcaţi, El a pregătit o cale pentru ca ei să fie vindecaţi; iar singurul lucru pe care trebuia să-l facă era să privească; şi datorită simplităţii acestei căi sau a uşurinţei ei, mulţi au fost aceia care au pierit.", "Şi ei şi-au împietrit inimile din când în când şi au hulit împotriva lui Moise şi, de asemenea, împotriva lui Dumnezeu; cu toate acestea, voi ştiţi că au fost conduşi de către puterea Lui fără de asemănare până în ţara făgăduinţei.", "Şi acum, după toate aceste lucruri, a venit timpul ca ei să devină păcătoşi, da, aproape până la culme; şi nu ştiu, dar în această zi ei sunt pe cale de a fi distruşi; căci ştiu că va trebui cu siguranţă să vină ziua aceea, când ei vor trebui să fie distruşi, în afară de câţiva numai, care vor fi duşi în robie.", "Prin urmare, Domnul i-a dat poruncă tatălui meu să plece în pustiu; iar Iudeii, de asemenea, au căutat să-i ia viaţa; da, şi voi, de asemenea, aţi căutat să-i luaţi viaţa; prin urmare, voi sunteţi ucigaşi în inimile voastre şi sunteţi la fel ca şi ei.", "Voi sunteţi iuţi în a face nedreptate, dar sunteţi înceţi în a vă aduce aminte de Domnul Dumnezeul vostru. Aţi văzut un înger, iar el a glăsuit către voi; da, aţi auzit glasul lui din când în când; iar el a vorbit către voi cu un glas blând şi încet, dar eraţi lipsiţi de sentimente, aşa încât nu aţi putut să simţiţi cuvintele lui; prin urmare, a glăsuit către voi cu un glas ca de tunet, care a făcut pământul să se cutremure ca şi cum s-ar să se despicat în bucăţi.", "Şi voi ştiţi, de asemenea, că prin puterea cuvântului Său atotputernic, El poate să facă pământul să piară; da, şi voi ştiţi că prin cuvântul Său El poate face locurile aspre să devină netede, iar locurile netede să fie sfărâmate. O, atunci, cum puteţi să fiţi atât de împietriţi în inimile voastre?", "Iată, sufletul meu este sfâşiat de suferinţă din cauza voastră şi inima mea este îndurerată; mă tem să nu fiţi alungaţi pentru totdeauna. Iată, eu sunt plin de Spiritul lui Dumnezeu într-atât, încât trupul meu este lipsit de putere.", "Şi acum, s-a întâmplat că atunci când am glăsuit aceste cuvinte, ei s-au mâniat pe mine şi voiau să mă arunce în adâncurile mării; şi cum veneau să pună mâna pe mine, le-am spus, zicând: În numele lui Dumnezeu cel Atotputernic, vă poruncesc să nu mă atingeţi, căci eu sunt plin de puterea lui Dumnezeu, chiar până la mistuirea trupului meu; şi cel care va pune mâna pe mine se va veşteji chiar ca o trestie uscată; şi el va fi o nimica toată în faţa puterii lui Dumnezeu pentru că Dumnezeu îl va lovi.", "Şi s-a întâmplat că eu, Nefi, le-am spus că n-ar mai trebui să cârtească împotriva tatălui lor; şi nici să nu şovăiască să mă ajute la lucrul meu, căci Dumnezeu îmi dăduse poruncă să construiesc o corabie.", "Şi eu le-am spus: Dacă Dumnezeu mi-a poruncit să fac toate lucrurile, atunci eu voi fi în stare să le fac. Dacă El mi-ar da poruncă să-i spun acestei ape să se facă pământ, atunci ea ar fi pământ; şi dacă aş zice aceasta, atunci aşa s-ar întâmpla.", "Şi acum, dacă Domnul are o putere aşa de mare şi a făcut aşa de multe minuni printre copiii oamenilor, atunci cum de nu ar putea să mă înveţe să construiesc o corabie?", "Şi s-a întâmplat că eu, Nefi, am spus multe lucruri către fraţii mei, atâtea încât ei au fost făcuţi de ruşine şi nu au mai putut să mi se împotrivească; şi nici n-au mai îndrăznit să pună mâna pe mine sau să mă atingă cu degetele lor, chiar timp de mai multe zile. Acum, ei nu îndrăzneau să facă aceasta ca să nu se ofilească în faţa mea, căci aşa de puternic era Spiritul lui Dumnezeu; şi astfel a lucrat El asupra lor.", "Şi s-a întâmplat că Domnul a vorbit către mine: Întinde-ţi iarăşi mâna către fraţii tăi şi nu se vor ofili în faţa ta, dar Eu îi voi cutremura, a spus Domnul, şi asta o voi face pentru ca ei să ştie că Eu sunt Domnul Dumnezeul lor.", "Şi s-a întâmplat că mi-am întins mâna către fraţii mei, iar ei nu s-au ofilit în faţa mea; dar Domnul i-a făcut să se cutremure, chiar după cuvântul pe care El l-a spus.", "Şi acum, ei au spus: Noi ştim cu siguranţă că Domnul este cu tine, căci noi ştim că puterea Domnului este aceea care ne-a făcut să ne cutremurăm. Şi au căzut în faţa mea şi erau gata să mă preaslăvească, dar nu am permis aceasta, zicându-le: Eu sunt fratele vostru, da, chiar fratele vostru mai tânăr; prin urmare, preaslăviti-L pe Domnul Dumnezeul vostru şi cinstiţi pe tatăl şi pe mama voastră, pentru ca zilele voastre să fie lungi în ţara pe care Domnul Dumnezeul vostru v-o va da."]}, {"name": "18", "verses": ["Şi s-a întâmplat că ei L-au preaslăvit pe Domnul şi au mers mai departe împreună cu mine; iar noi am prelucrat lemnul cu o iscusinţă neobişnuită. Iar Domnul mi-a arătat din când în când în ce fel trebuia să lucrez lemnul corabiei.", "Acum eu, Nefi, nu am lucrat lemnul în modul învăţat de oameni, nici nu am construit corabia după felul oamenilor; ci am construit-o după felul în care Domnul mi-a arătat; prin urmare, nu era după felul oamenilor.", "Şi eu, Nefi, m-am dus deseori în munţi şi m-am rugat deseori Domnului; prin urmare, Domnul mi-a arătat lucruri măreţe.", "Şi s-a întâmplat că, după ce am terminat corabia, potrivit cuvântului Domnului, fraţii mei au văzut că ea era bună şi că lucrătura ei era foarte fină; prin urmare, ei s-au plecat cu umilinţă iarăşi în faţa Domnului.", "Şi s-a întâmplat că glasul Domnului i-a spus tatălui meu că noi trebuia să ne sculăm şi să coborâm în corabie.", "Şi s-a întâmplat că dimineaţa, după ce pregătisem toate lucrurile, multe roade şi carne din pustiu şi miere din belşug, precum şi provizii aşa cum Domnul ne poruncise, am coborât în corabie împreună cu toată încărcătura noastră şi cu seminţele noastre şi cu fiecare lucru pe care noi îl adusesem cu noi, fiecare după vârsta lui; prin urmare, ne-am coborât cu toţii în corabie, împreună cu nevestele şi copiii noştri.", "Şi acum, tatăl meu avusese doi fii în pustiu; cel mai vârstnic a fost numit Iacov, iar cel mai tânăr, Iosif.", "Şi s-a întâmplat că după ce noi toţi am coborât în corabie şi am luat cu noi proviziile, precum şi lucrurile care ni s-au poruncit, am început să înaintăm pe mare şi am fost mânaţi înainte de vânt către pământul făgăduit.", "Şi după ce am fost împinşi de vânt timp de multe zile, iată, fraţii mei şi fiii lui Ismael, precum şi nevestele lor au început să se veselească aşa de tare, încât au început să danseze şi să cânte şi să vorbească cu multă grosolănie, da, într-atât, încât au uitat prin ce putere fuseseră aduşi acolo; da, ei s-au dedat la o nemaipomenită grosolănie.", "Şi eu, Nefi, am început să mă tem foarte tare ca Domnul să nu se mânieze pe noi şi să nu ne lovească din cauza nedreptăţii noastre şi să fim înghiţiţi de adâncurile mării; prin urmare eu, Nefi, am început să le vorbesc cu multă seriozitate; dar iată, ei erau mânioşi pe mine, zicând: Nu vrem ca fratele nostru mai tânăr să fie conducător peste noi.", "Şi s-a întâmplat că Laman şi Lemuel m-au luat şi m-au legat cu frânghii şi s-au purtat cu mine cu multă cruzime; totuşi, Domnul a permis toate acestea pentru ca să-Şi poată arăta puterea, pentru îndeplinirea cuvântului Său pe care L-a rostit despre cei păcătoşi.", "Şi s-a întâmplat că, după ce m-au legat astfel încât să nu mai pot să mă mişc, busola care fusese pregătită de către Domnul a încetat să mai meargă.", "Prin urmare, ei nu ştiau încotro să conducă corabia, cu atât mai mult cu cât s-a pornit o furtună mare, da, un uragan mare şi teribil şi noi am fost împinşi pe ape înapoi timp de trei zile; iar ei au început să se înfricoşeze foarte mult că se vor îneca în mare; şi totuşi, nu m-au dezlegat.", "Şi în a patra zi în care am fost împinşi înapoi, furtuna a început să se înteţească.", "Şi s-a întâmplat că era cât pe ce să fim înghiţiţi de adâncurile mării. Şi după ce am fost împinşi înapoi pe ape timp de patru zile, fraţii mei au început să vadă că pedepsele lui Dumnezeu erau asupra lor şi că ei trebuia să piară dacă nu se pocăiau de nedreptăţile lor; prin urmare, au venit la mine şi au dezlegat legăturile care erau în jurul încheieturilor mâinilor mele; şi iată că acestea erau foarte umflate; şi, de asemenea, gleznele mele erau foarte umflate şi mare îmi era durerea din cauza aceasta.", "Cu toate acestea, mi-am înălţat privirea către Dumnezeul meu şi L-am preamărit cât a fost ziua de lungă; şi nu am cârtit împotriva Domnului din cauza suferinţelor mele.", "Acum tatăl meu, Lehi, le-a spus multe lucruri lor şi fiilor lui Ismael; dar, iată, ei au spus multe ameninţări împotriva oricui ar fi vorbit în sprijinul meu; iar părinţii mei fiind împovăraţi de ani şi suferind multe supărări din cauza copiilor lor erau doborâţi, da, chiar pe patul de moarte.", "Din cauza supărării şi marii lor întristări, precum şi din cauza nedreptăţii fraţilor mei, ei au ajuns aproape să fie luaţi din lumea aceasta ca să-L întâlnească pe Dumnezeul lor; da, părul lor cărunt era aproape să zacă în ţărână; da, şi chiar erau aproape de a fi aruncaţi cu jale într-un mormânt de apă.", "Iar Iacov şi Iosif, fiind tineri şi având nevoie de multă îngrijire, erau necăjiţi din cauza suferinţelor mamei lor; şi, de asemenea, nevasta mea cu lacrimile şi rugăciunile ei, precum şi copiii mei nu au înmuiat inimile fraţilor mei ca să mă dezlege.", "Şi nu a fost nimic în afară de puterea lui Dumnezeu, care i-a ameninţat cu distrugerea, care a putut să le înmoaie inimile; prin urmare, atunci când au văzut că erau aproape să fie înghiţiţi în adâncurile mării, s-au pocăit de lucrul pe care îl făcuseră, într-atât, încât m-au dezlegat.", "Şi s-a întâmplat că, după ce m-au dezlegat, iată, am luat busola, iar aceasta a mers aşa cum am dorit eu. Şi s-a întâmplat că m-am rugat Domnului; şi după ce m-am rugat, vânturile s-au oprit, iar furtuna a încetat şi era o linişte desăvârşită.", "Şi s-a întâmplat că eu, Nefi, am condus corabia, astfel încât am navigat iarăşi către ţara făgăduinţei.", "Şi s-a întâmplat că după ce am navigat timp de mai multe zile, am ajuns în ţara făgăduinţei; şi am înaintat pe uscat şi ne-am pus corturile; şi am numit-o ţara făgăduinţei.", "Şi s-a întâmplat că, am început să cultivăm pământul şi am început să plantăm seminţele; da, am pus toate seminţele noastre în pământ, cele pe care le adusesem din ţara Ierusalimului. Şi s-a întâmplat că ele au crescut foarte bine; prin urmare am fost binecuvântaţi din belşug.", "Şi s-a întâmplat că am descoperit, în ţara făgăduinţei, în timp ce umblam prin pustiu, că în păduri erau animale de tot felul, atât vaci, cât şi boi, măgari şi cai, capre şi capre sălbatice, precum şi tot felul de animale sălbatice, care erau pentru folosul oamenilor. Şi noi am găsit tot felul de minereuri, atât de aur, cât şi de argint şi de cupru."]}, {"name": "19", "verses": ["Şi s-a întâmplat că Domnul mi-a poruncit, prin urmare am făcut plăci din metal pentru ca să pot grava pe ele cronica poporului meu. Şi pe plăcile pe care le-am făcut am gravat cronica tatălui meu, precum şi călătoria noastră prin pustiu şi profeţiile tatălui meu; şi, de asemenea, multe din propriile mele profeţii am gravat pe ele.", "Şi n-am ştiut atunci când le-am făcut că Domnul îmi va porunci să fac aceste plăci; prin urmare, cronica tatălui meu, genealogia strămoşilor lui şi cea mai mare parte a tuturor întâmplărilor noastre din pustiu sunt gravate pe aceste plăci dintâi despre care eu am vorbit; prin urmare, lucrurile care s-au întâmplat înainte ca eu să fi făcut aceste plăci sunt, într-adevăr, pomenite în detaliu în primele plăci.", "Şi după ce am făcut aceste plăci după poruncă, eu, Nefi, am primit o poruncă precum că slujirea şi profeţiile, părţile cele mai clare şi mai preţioase ale acestora, trebuia să fie scrise pe aceste plăci; şi că lucrurile care erau scrise trebuia păstrate pentru instruirea poporului meu, care trebuia să stăpânească ţara şi, de asemenea, şi pentru alte scopuri înţelepte, care scopuri sunt cunoscute Domnului.", "De aceea eu, Nefi, am scris o cronică pe celelalte plăci, care face o descriere sau care face o relatare mai amănunţită a războaielor şi conflictelor şi distrugerilor poporului meu. Şi aşa am făcut şi am dat poruncă poporului meu despre ceea ce trebuia să facă după moartea mea; şi anume că aceste plăci trebuia să fie transmise de la o generaţie la alta sau de la un profet la altul, până la alte porunci ale Domnului.", "Iar o relatare a împrejurărilor în care am făcut aceste plăci se va face în cele ce urmează; şi apoi, iată, eu continui aşa cum am spus; şi fac aceasta pentru ca cele mai sfinte lucruri să poată fi păstrate pentru a fi aduse la cunoştinţă poporului meu.", "Cu toate acestea, eu nu scriu nimic pe plăci în afară doar de ceea ce cred că este sfânt. Şi acum, dacă eu greşesc, tot aşa au greşit şi cei din vechime; nu că m-aş scuza pe mine pe seama altor oameni, ci numai din cauza slăbiciunii trupeşti care este în mine m-aş putea scuza.", "Căci lucrurile pe care unii oameni le consideră de mare valoare, atât pentru trup, cât şi pentru suflet, alţii nu ţin seama de ele şi le calcă în picioare. Da, chiar şi pe Dumnezeul lui Israel Îl calcă oamenii în picioare; spun Îl calcă în picioare, dar dacă aş folosi alte cuvinte—ei Îl nesocotesc şi nu ascultă de glasul sfaturilor Lui.", "Şi iată, după cuvintele îngerului, El va veni după şase sute de ani de la plecarea tatălui meu din Ierusalim.", "Şi lumea, din cauza nedreptăţii ei, Îl va judeca pe El ca pe un lucru de nimic; prin urmare, ei Îl biciuiesc, iar El rabdă; şi Îl lovesc, iar El rabdă. Da, ei Îl scuipă, iar El rabdă, datorită bunătăţii Sale pline de iubire şi a îndelungatei Sale suferinţe pentru copiii oamenilor.", "Iar Dumnezeul strămoşilor noştri, care au fost scoşi din Egipt din robie şi care, de asemenea, au fost apăraţi în pustiu de către El, da, Dumnezeul lui Avraam şi al lui Isaac şi Dumnezeul lui Iacov, se va preda El Însuşi, potrivit cuvintelor îngerului, ca om, în mâinile oamenilor păcătoşi, pentru ca să fie ridicat, potrivit cuvintelor lui Zenoc, şi să fie răstignit, potrivit cuvintelor lui Neum, şi să fie îngropat într-un mormânt, potrivit cuvintelor lui Zenos pe care acesta le-a vorbit despre cele trei zile de întuneric, care trebuiau să fie un semn despre moartea Lui dat celor care vor popula insulele mării şi mai ales celor care sunt din casa lui Israel.", "Căci aşa a glăsuit profetul: Domnul Dumnezeu cu siguranţă îi va vizita pe toţi cei din casa lui Israel în ziua aceea, pe unii cu glasul Său, datorită dreptăţii lor, spre marea lor bucurie şi salvare, iar pe alţii cu tunetele şi fulgerele puterii Sale, cu furtună, cu foc şi cu fum şi cu aburul întunericului şi prin deschiderea pământului şi prin munţii care se vor înălţa.", "Şi toate aceste lucruri trebuie cu siguranţă să se întâmple, a spus profetul Zenos. Iar pietrele pământului vor trebui să crape; şi din cauza gemetelor pământului, mulţi dintre regii insulelor mării vor fi inspiraţi de către Spiritul lui Dumnezeu să exclame: Dumnezeul naturii suferă.", "Cât despre cei care sunt în Ierusalim, a spus profetul, ei vor fi pedepsiţi de către toţi oamenii, deoarece Îl răstignesc pe Dumnezeul lui Israel şi îşi întorc inimile de la El, respingând semnele şi minunile, precum şi puterea şi slava Dumnezeului lui Israel.", "Şi deoarece ei îşi întorc inimile de la El, a spus profetul, şi L-au dispreţuit pe Cel Sfânt al lui Israel, ei vor rătăci în trup şi vor pieri şi vor deveni o pricină de dispreţ şi de batjocură şi vor fi urâţi printre toate naţiunile.", "Cu toate acestea, atunci când ziua aceea va veni, a spus profetul, atunci când ei nu-şi vor mai întoarce inimile împotriva Celui Sfânt al lui Israel, atunci El îşi va aduce aminte de legămintele pe care le-a făcut cu strămoşii lor.", "Da, atunci El îşi va aduce aminte de insulele mării; da, şi pe toţi oamenii care sunt din casa lui Israel, Eu îi voi aduna, a spus Domnul, potrivit cuvintelor profetului Zenos, din cele patru colţuri ale pământului.", "Da, şi tot pământul va vedea Salvarea Domnului, a spus profetul; fiecare naţiune, neam, limbă şi popor va fi binecuvântat.", "Şi eu, Nefi, am scris aceste lucruri către poporul meu, pentru că poate aş reuşi să-i conving să-şi aducă aminte de Domnul, Mântuitorul lor.", "Prin urmare, vorbesc întregii case a lui Israel, dacă se va întâmpla ca ei să capete aceste lucruri.", "Căci iată, am lucrări în spirit pentru cei care sunt în Ierusalim, care mă istovesc într-atât, încât încheieturile mele sunt slabe; căci dacă Domnul n-ar fi fost milos şi nu mi-ar fi dezvăluit despre ei, tot aşa cum a făcut cu profeţii din vechime, aş fi pierit şi eu.", "Şi El cu siguranţă le-a dezvăluit profeţilor din vechime toate lucrurile despre ei; şi, de asemenea, El a dezvăluit multora lucrurile despre noi; prin urmare, trebuie ca noi să cunoaştem lucrurile acestea pentru că ele sunt scrise pe plăcile de aramă.", "Acum, s-a întâmplat că eu, Nefi, i-am învăţat pe fraţii mei aceste lucruri; şi s-a întâmplat că le-am citit multe lucruri, care erau gravate pe plăcile de aramă, aşa ca ei să ştie despre lucrările Domnului în alte ţări, printre popoarele din vechime.", "Şi le-am citit multe lucruri care erau scrise în cărţile lui Moise; dar, pentru ca să-i conving mai mult să creadă în Domnul, Mântuitorul lor, le-am citit ceea ce era scris de către profetul Isaia; căci eu am făcut ca toate scripturile să ni se aplice nouă, pentru ca ele să fie spre folosul şi învăţătura noastră.", "Prin urmare, le-am vorbit, zicând: Auziţi cuvintele profetului, voi care sunteţi o rămăşiţă a casei lui Israel, o ramură care a fost ruptă; auziţi cuvintele profetului, care au fost scrise pentru toată casa lui Israel, şi aplicaţi-le vouă înşivă, pentru ca să aveţi speranţă la fel ca şi fraţii voştri de care v-aţi despărţit; căci în felul acesta a scris profetul."]}, {"name": "20", "verses": ["Ascultaţi şi auziţi aceasta, o, voi cei din casa lui Iacov, care sunteţi chemaţi cu numele de Israel şi care aţi ieşit din apele lui Iuda, sau din apele botezului, care juraţi pe numele Domnului şi pomeniţi pe Dumnezeul lui Israel şi care totuşi nu juraţi în adevăr şi nici în dreptate.", "Şi totuşi, ei îşi iau numele de la oraşul sfânt, dar nu se sprijină pe Dumnezeul lui Israel, care este Domnul oştirilor; da, Domnul oştirilor este numele Lui.", "Iată, am dezvăluit lucrurile cele dintâi de la început; şi ele au ieşit din gura Mea şi Eu le-am vestit. Le-am vestit pe neaşteptate.", "Şi am făcut aceasta pentru că am ştiut că eşti îndărătnic, iar gâtul tău este o vână de fier, iar fruntea ta este de aramă;", "Şi eu ţi-am vestit chiar de la început; înainte de a se întâmpla, ţi le-am arătat; şi ţi le-am arătat de teamă ca să nu poţi să zici—Idolul meu le-a făcut iar chipul meu cioplit şi chipul meu turnat le-a poruncit.", "Tu ai văzut şi ai auzit toate acestea; şi nu vrei să le mărturiseşti? Şi Eu ţi-am arătat lucruri noi de acum, chiar lucruri ascunse, pe care nu le-ai cunoscut.", "Ele sunt create acum şi nu de la început, chiar înainte de ziua când nu le-ai auzit ele ţi-au fost vestite, ca să nu poţi zice—Iată, eu le ştiam.", "Da, şi tu nu ai auzit; da, nu ai ştiut; da, de la acel timp încolo urechea ta nu a fost deschisă; căci am ştiut că tu te vei purta cu necredinţă şi tu vei numi păcătos din pântece.", "Cu toate acestea, din pricina numelui Meu, Îmi voi potoli mânia şi pentru slava Mea, Mă voi stăpâni ca să nu te nimicesc.", "Căci iată, Eu te-am purificat, te-am ales în vâltoarea de foc a suferinţei.", "Pentru Mine Însumi, da, pentru Mine Însumi voi face aceasta, căci Eu nu voi permite ca numele Meu să fie profanat şi nu voi da slava Mea altuia.", "Ascultaţi-Mă, o, Iacov şi tu, Israel, alesul Meu, căci Eu sunt Acela; Eu sunt Cel dintâi şi tot Eu sunt şi Cel din urmă.", "Mâna Mea a pus, de asemenea, temelia pământului, iar mâna Mea dreaptă a cuprins cerurile. Le chem şi ele stau în faţa Mea laolaltă.", "Voi cu toţii, adunaţi-vă şi ascultaţi; care dintre ei le-a vestit aceste lucruri? Domnul L-a iubit pe El; da, şi El va îndeplini cuvântul Său pe care l-a vestit lor; şi El va împlini voia Lui împotriva Babilonului, iar braţul Lui se va ridica asupra haldeilor.", "Şi Domnul a mai spus: Eu, Domnul, da, Eu am glăsuit; da, Eu L-am chemat pe El ca să vestească, Eu L-am adus pe El, iar El va face ca lucrarea Sa să izbutească.", "Veniţi aproape de Mine; nu am vorbit în ascuns; de la început, din timpul care fusese vestit, Eu am glăsuit; şi Domnul Dumnezeu şi Spiritul Său M-au trimis.", "Şi astfel a spus Domnul, Mântuitorul tău, Cel Sfânt al lui Israel; Eu L-am trimis pe El; pe Domnul Dumnezeul tău, care te învaţă pe tine spre folosul tău, Cel care te conduce pe tine pe calea pe care trebuie să mergi şi El a făcut aceasta.", "O, de-ai fi ascultat de poruncile Mele—pacea ta ar fi fost ca un râu, iar dreptatea ta ca valurile mării.", "Seminţia ta ar fi fost la fel ca şi nisipul; roadele pântecelui tău la fel ca şi pietrişul; numele lui nu ar fi fost alungat sau distrus din faţa Mea.", "Plecaţi din Babilon, fugiţi de Haldei şi cu un glas de cântare vestiţi, da, spuneţi aceasta, daţi de ştire până la capătul pământului; ziceţi: Domnul l-a mântuit pe robul Său, Iacov.", "Şi ei nu au suferit de sete; El i-a condus prin pustiuri; El a făcut să curgă ape din stânci pentru ei; de asemenea, El a crăpat stânca şi apele au ţâşnit din ea.", "Şi cu toate că El a făcut toate acestea şi chiar lucruri şi mai mari, nu există pace pentru cei păcătoşi, a spus Domnul."]}, {"name": "21", "verses": ["Şi iarăşi: Ascultaţi, o, voi cei din casa lui Israel, voi toţi cei care sunteţi despărţiţi şi alungaţi din cauza ticăloşiei preoţilor poporului Meu; da, voi toţi cei care sunteţi despărţiţi, care sunteţi împrăştiaţi în străinătăţi, care sunteţi poporul Meu, o, voi cei din casa lui Israel. Ascultaţi-Mă pe Mine, o, voi insule, şi ascultaţi voi popoare din depărtare; Domnul M-a chemat pe Mine din pântece; din pântecele mamei Mele a chemat El numele Meu.", "Şi El a făcut gura Mea ca o sabie ascuţită; cu umbra mâinii Sale El M-a ascuns pe Mine şi M-a făcut ca o săgeată ascuţită; în tolba Lui M-a ascuns El pe Mine;", "Şi Mi-a spus: Tu eşti robul Meu, o, Israel, în care Mă voi slăvi.", "Şi apoi am spus că am lucrat în zadar, Mi-am irosit puterea pentru nimic şi în zadar; cu siguranţă, judecata Mea este cu Domnul şi lucrul meu este cu Dumnezeul Meu.", "Şi acum, a spus Domnul—care M-a făcut încă din pântece ca să fiu robul Lui, ca să-l aduc pe Iacov iarăşi la El—chiar dacă Israelul nu va fi adunat, Eu tot voi fi slăvit în ochii Domnului, iar Dumnezeul Meu va fi puterea Mea.", "Iar El a spus: Este un lucru uşor ca Tu să fii robul Meu şi să ridici triburile lui Iacov şi să aduci înapoi pe cei rămaşi din Israel. Te voi da ca pe o lumină pentru neamuri, pentru ca Tu să fii Salvarea Mea până la marginile pământului.", "Aşa a spus Domnul, Mântuitorul lui Israel, Cel Sfânt, către Cel pe care oamenii Îl dispreţuiesc, către Cel pe care naţiunile Îl urăsc, către robul celor care domnesc: Regii vor vedea şi se vor înălţa, prinţii, de asemenea, vor preaslăvi, din cauza Domnului care este credincios.", "Astfel a spus Domnul: La timpul potrivit Te-am auzit, o, insule ale mării, şi în ziua salvării Te-am ajutat; şi Te voi păstra şi-ţi voi da pe robul Meu pentru un legământ cu poporul, ca să întemeieze pământul, ca să împartă moştenirile pustiite.", "Pentru ca Tu să poţi spune celor în robie: Ieşiţi; şi celor care sunt în întuneric: Arătaţi-vă. Ei se vor hrăni pe drumuri, iar păşunile lor vor fi în toate locurile înalte.", "Ei nu vor suferi de foame ori de sete, iar căldura sau soarele nu-i vor lovi; căci Cel care este milostiv faţă de ei îi va călăuzi, chiar la izvoare de apă îi va călăuzi El.", "Şi voi face ca toţi munţii Mei să fie drumuri, iar drumurile Mele mari vor fi înălţate.", "Şi atunci, o, casă a lui Israel, iată, acestea vor veni din depărtare; şi iată, acestea de la nord şi de la apus; şi acestea de la ţara Sinimului.", "Cântaţi, o, voi ceruri; şi fii bucuros, o, tu pământ; căci picioarele celor care sunt la răsărit vor fi întemeiate; şi începeţi să cântaţi, o, voi munţi; căci ei nu vor mai fi loviţi niciodată; căci Domnul Şi-a mângâiat poporul Său şi va avea milă de cei în suferinţă.", "Dar iată, a spus Sionul: Domnul m-a părăsit şi Domnul a uitat de mine—dar El va arăta că nu a făcut aşa.", "Căci poate o femeie să-şi uite pruncul care suge şi să nu aibă milă de fiul pântecelui său? Da, ele pot să-i uite, dar Eu nu te voi uita pe tine, o, casă a lui Israel.", "Iată, Eu te-am întipărit pe tine pe palmele mâinilor Mele; zidurile tale sunt tot timpul în faţa Mea.", "Copiii tăi se vor grăbi împotriva celor care vor să te distrugă; iar cei care te-au distrus se vor îndepărta de tine.", "Ridică-ţi ochii de jur împrejur şi priveşte; toţi aceştia se adună laolaltă şi vor veni la tine. Şi pe viaţa Mea, a spus Domnul, tu te vei înveşmânta cu ei toţi ca şi cu o podoabă şi te vei lega de ei ca de o mireasă.", "Căci deşerturile şi locurile tale pustiite, precum şi ţara ta nimicită, vor fi chiar acum prea strâmte pentru locuitorii lor; iar cei care voiau să te înghită se vor depărta de tine.", "Copiii pe care îi vei avea, după ce i-ai pierdut pe primii, vor spune iarăşi în urechile tale: Locul este prea strâmt pentru mine, dă-mi un loc în care să pot locui.", "Şi atunci vei spune în inima ta: Cine mi-a dat mie toate acestea văzând că mi-am pierdut copiii şi că sunt însingurat şi captiv şi izgonit de ici-colo? Şi cine a făcut toate acestea? Iată, eu am fost lăsat singur; toate acestea, unde au fost ele?", "Aşa spune Domnul Dumnezeu: Iată, Eu Îmi voi ridica mâna către neamuri şi voi înălţa steagul Meu către popor; iar ei îi vor aduce pe fiii tăi în braţe, iar fiicele tale vor fi purtate pe umerii lor.", "Şi regii vor fi părinţii tăi adoptivi şi reginele lor vor fi mamele tale adoptive; ei se vor pleca înaintea ta cu faţa la pământ şi vor linge ţărâna de pe picioarele tale; iar tu vei şti că Eu sunt Domnul; căci cei care Mă vor aştepta pe Mine nu vor fi daţi de ruşine.", "Căci poate prada să fie luată de la cel puternic sau robii de drept să scape?", "Dar aşa spune Domnul, până şi robii celor puternici vor fi luaţi, iar cei care sunt pradă celor de temut vor fi eliberaţi; căci Eu Mă voi lupta cu cei care se luptă împotriva ta şi îi voi salva pe copiii tăi.", "Iar pe cei care te-au asuprit îi voi hrăni cu carnea lor proprie; ei vor fi îmbătaţi cu sângele lor propriu ca şi cu un vin dulce; şi orice făptură va şti că Eu, Domnul, sunt Salvatorul tău şi Mântuitorul tău, Cel Puternic al lui Iacov."]}, {"name": "22", "verses": ["Şi acum s-a întâmplat că după ce eu, Nefi, am citit aceste lucruri, care erau gravate pe plăcile de aramă, fraţii mei au venit la mine şi mi-au spus: Ce înseamnă toate aceste lucruri pe care tu le-ai citit? Iată, oare trebuie să fie ele înţelese după lucrurile care sunt spirituale, care se vor împlini potrivit spiritului şi nu trupului?", "Iar eu, Nefi, le-am spus: Iată, ele s-au arătat profetului prin glasul Spiritului; căci prin Spirit sunt făcute cunoscute profeţilor toate lucrurile, care vor veni la copiii oamenilor potrivit trupului.", "Prin urmare, lucrurile pe care eu le-am citit se referă la lucruri care sunt deopotrivă vremelnice şi spirituale; căci se pare că cei din casa lui Israel, mai devreme sau mai târziu, vor fi împrăştiaţi pe toată faţa pământului şi, de asemenea, printre toate naţiunile.", "Şi iată, mulţi sunt aceia care deja nu mai sunt cunoscuţi celor care se află la Ierusalim. Da, cea mai mare parte a tuturor triburilor a fost alungată; iar ei sunt împrăştiaţi încoace şi încolo pe insulele mării; şi nimeni nu ştie unde sunt, ştim doar că au fost alungaţi.", "Şi pentru că au fost alungaţi, aceste lucruri au fost profeţite despre ei, şi, de asemenea, despre toţi cei care după aceea vor fi împrăştiaţi şi amestecaţi din pricina Celui Sfânt al lui Israel; căci îşi vor împietri inimile împotriva Lui; prin urmare, ei vor fi împrăştiaţi printre toate naţiunile şi vor fi urâţi de către toţi oamenii.", "Cu toate acestea, după ce vor fi hrăniţi de neamuri, iar Domnul îşi va ridica mâna către neamuri şi le va înălţa ca pe un steag, iar copiii lor vor fi purtaţi în braţe, iar fiicele lor vor fi purtate pe umeri, iată, aceste lucruri despre care s-a vorbit sunt vremelnice; căci aşa sunt legămintele Domnului cu strămoşii noştri; şi aceasta are însemnătate pentru noi în zilele care vor veni, precum şi pentru fraţii noştri care sunt din casa lui Israel.", "Şi aceasta înseamnă că va veni un timp când, după ce toţi din casa lui Israel vor fi fost împrăştiaţi şi amestecaţi, Domnul Dumnezeu va ridica un popor puternic printre neamuri, da, chiar pe faţa acestei ţări; şi prin el va fi seminţia noastră împrăştiată.", "Iar după ce seminţia noastră va fi împrăştiată, Domnul Dumnezeu va începe să facă o lucrare minunată printre neamuri, care va fi de mare preţ pentru seminţia noastră; prin urmare, este ca şi când ar fi hrăniţi de neamuri şi purtaţi pe braţele şi pe umerii lor.", "Şi aceasta va fi, de asemenea, de preţ şi pentru neamuri; şi nu numai pentru neamuri, dar şi pentru toţi cei din casa lui Israel pentru ca legămintele Tatălui Cerului cu Avraam să fie cunoscute, zicând: În seminţia ta vor fi toate neamurile pământului binecuvântate.", "Şi aş vrea, fraţii mei, ca voi să ştiţi că toate seminţiile de pe pământ nu pot fi binecuvântate decât dacă El Îşi va dezvălui braţul în faţa naţiunilor.", "Prin urmare, Domnul Dumnezeu Îşi va dezvălui braţul în faţa tuturor naţiunilor, înfăptuind legămintele Sale şi Evanghelia Sa pentru cei care sunt din casa lui Israel.", "Prin urmare, El îi va scoate iarăşi din robie, iar ei vor fi adunaţi laolaltă în ţara moştenirii lor; şi vor fi scoşi din obscuritate şi din întuneric; şi vor şti că Domnul este Salvatorul şi Mântuitorul lor, cel Puternic al lui Israel.", "Iar sângele bisericii aceleia mari şi odioase, care este curva întregului pământ, se va întoarce împotriva propriilor lor capete; căci ei se vor lupta unii cu alţii, iar sabia din propria lor mână va cădea pe propriile lor capete şi ei se vor îmbăta cu propriul lor sânge.", "Şi fiecare naţiune care va purta război împotriva ta, o, casă a lui Israel, va fi întorsă una împotriva alteia, iar ele vor cădea în groapa pe care au săpat-o ca să prindă în cursă poporul Domnului. Şi toată acea luptă împotriva Sionului va fi nimicită, iar curva aceea mare, care a stricat căile drepte ale Domnului, da, biserica aceea mare şi odioasă, se va prăbuşi în ţărână şi mare va fi căderea ei.", "Căci iată, a spus profetul, cu mare iuţeală vine timpul când Satana nu va mai avea nici o putere asupra inimilor copiilor oamenilor; căci curând va veni ziua aceea când toţi cei mândri şi cei care fac răutăţi vor fi ca miriştea; şi vine ziua când ei trebuie să fie arşi.", "Căci curând va veni timpul când întreaga mânie a lui Dumnezeu se va revărsa asupra tuturor copiilor oamenilor; căci El nu va îngădui ca cei păcătoşi să-i nimicească pe cei drepţi.", "Prin urmare, El îi va apăra pe cei drepţi cu puterea Sa, chiar dacă mânia Sa întreagă se va revărsa, iar cei drepţi vor fi apăraţi prin nimicirea duşmanilor lor prin foc. Prin urmare, cei drepţi nu trebuie să se teamă; căci aşa a spus profetul, că ei vor fi salvaţi, de va trebui chiar prin foc.", "Iată, fraţii mei, vă spun vouă că aceste lucruri trebuie să se întâmple curând; da, chiar sânge şi foc şi abur de fum trebuie să vină; şi aceasta trebuie să se întâmple pe faţa acestui pământ; şi vine asupra oamenilor potrivit trupului, dacă ei îşi vor împietri inimile împotriva Celui Sfânt al lui Israel.", "Căci iată, cei drepţi nu vor pieri; căci acel timp trebuie să vină cu siguranţă, când toţi cei care luptă împotriva Sionului vor fi alungaţi.", "Iar Domnul va pregăti cu siguranţă o cale pentru poporul Său, pentru îndeplinirea cuvintelor lui Moise, care a glăsuit, zicând: Domnul Dumnezeu va ridica un profet pentru voi, ca şi pentru mine; pe El trebuie să-L ascultaţi în toate lucrurile pe care El vi le va spune. Şi se va întâmpla că toţi aceia care nu-L vor asculta pe profet vor fi alungaţi dintre oameni.", "Şi acum eu, Nefi, vă vestesc că acest profet despre care Moise a vorbit era Cel Sfânt al lui Israel ; prin urmare, judecata Sa va fi dreaptă—", "Iar cei drepţi nu trebuie să se teamă, căci nu ei sunt cei care vor fi făcuţi de ruşine. Ci este împărăţia diavolului, care va fi ridicată printre copiii oamenilor, împărăţie care va fi întemeiată printre cei care sunt de-ai cărnii—", "Căci curând va veni timpul când toate bisericile care sunt construite pentru câştig şi acelea care sunt construite ca să capete putere asupra trupului şi acelea care sunt construite ca să devină plăcute în ochii lumii şi acelea care caută plăcerea cărnii şi lucrurile lumeşti şi să facă tot felul de nedreptăţi; da, în sfârşit, toţi aceia care aparţin împărăţiei diavolului, sunt cei care trebuie să se teamă şi să tremure şi să se cutremure; ei sunt aceia care vor trebui să fie doborâţi în ţărână; ei sunt aceia care vor trebui să fie mistuiţi de foc ca miriştea; şi aşa este după spusele profetului.", "Şi cu repeziciune vine timpul când cei drepţi trebuie să fie conduşi ca viţeii din staul, şi Cel Sfânt al lui Israel trebuie să domnească precum un stăpân şi cu tărie şi cu putere şi cu mare slavă.", "Şi El îşi adună copiii Lui din cele patru colţuri ale lumii; şi El numără oile Lui, iar ele Îl cunosc pe El; şi va exista o singură turmă şi un singur păstor; iar El îşi va hrăni oile, iar ele vor găsi hrană în El.", "Şi datorită neprihănirii poporului Său, Satana nu are nici o putere; prin urmare, el nu poate fi lăsat liber timp de mulţi ani; căci el nu are putere asupra inimilor oamenilor, căci ei trăiesc în dreptate, iar Cel Sfânt al lui Israel domneşte.", "Şi acum iată, eu, Nefi, vă spun vouă că toate aceste lucruri trebuie să vină potrivit trupului.", "Dar iată, toate naţiunile, neamurile, limbile şi popoarele vor locui în linişte în Cel Sfânt al lui Israel, dacă se vor pocăi.", "Şi acum eu, Nefi, închei; căci nu îndrăznesc să spun mai mult despre aceste lucruri.", "Prin urmare, fraţii mei, aş vrea ca voi să credeţi că lucrurile care au fost scrise pe aceste plăci de aramă sunt adevărate; iar ele poartă mărturie că omul trebuie să fie supus poruncilor lui Dumnezeu.", "Prin urmare, nu trebuie să credeţi că eu şi tatăl meu suntem singurii care am mărturisit şi care am propovăduit. Prin urmare, dacă veţi fi supuşi poruncilor şi veţi răbda până la sfârşit, veţi fi salvaţi în ziua de pe urmă. Şi aşa este aceasta. Amin."]}]}, "2-nephi": {"name": "2 Nefi", "chapters": [{"name": "1", "verses": ["Şi acum, s-a întâmplat că după ce eu, Nefi, am terminat de predicat fraţilor mei, tatăl nostru, Lehi, de asemenea, le-a vorbit despre multe lucruri şi le-a repetat ce lucruri mari a făcut Domnul pentru ei atunci când El i-a scos din ţara Ierusalimului.", "Şi el le-a vorbit despre răzvrătirile lor de pe apă şi despre mila lui Dumnezeu pentru salvarea vieţilor lor, căci nu au fost înghiţiţi de mare.", "Şi, de asemenea, le-a vorbit despre ţara făgăduinţei pe care ei au căpătat-o—cât de milos a fost Domnul atunci când El ne-a avertizat să fugim din ţara Ierusalimului.", "Căci iată, a spus el, am văzut o viziune din care am aflat că Ierusalimul este distrus; şi dacă am fi rămas în Ierusalim, noi, de asemenea, am fi pierit.", "Dar, a spus el, în ciuda suferinţelor noastre, am căpătat o ţară a făgăduinţei, o ţară care este aleasă mai presus de toate celelalte ţări; o ţară pentru care Domnul Dumnezeu a făcut legământ cu mine ca să fie ţara moştenirii seminţiei mele. Da, Domnul mi-a făgăduit această ţară prin legământ, mie şi copiilor mei, pentru veşnicie, precum şi tuturor acelora care vor fi conduşi din alte ţări de către mâna Domnului.", "Prin urmare, eu, Lehi, profeţesc, potrivit cu lucrările Spiritului care este în mine, că nimeni nu va veni în această ţară, decât dacă va fi adus de mâna Domnului.", "Prin urmare, această ţară este sfinţită aceluia pe care El îl va aduce. Şi dacă ei Îl vor sluji după poruncile pe care El le-a dat, atunci aceasta va fi pentru ei o ţară a libertăţii; prin urmare, nu vor fi niciodată duşi în robie; dacă aceasta se va întâmpla, atunci va fi din cauza nedreptăţii; căci dacă nedreptatea va abunda, atunci blestemată va fi ţara pentru ei; dar pentru cei drepţi, va fi binecuvântată pentru veşnicie.", "Şi iată, este înţelept ca această ţară să fie ţinută departe de cunoştinţa celorlalte naţiuni; căci iată, multe naţiuni ar cotropi-o şi atunci n-ar mai fi nici un loc de moştenire.", "Prin urmare, eu, Lehi, am obţinut o făgăduinţă, că atât timp cât cei pe care Domnul Dumnezeu îi va aduce din ţara Ierusalimului vor ţine poruncile Lui, ei vor prospera pe faţa acestei ţări; şi vor fi apăraţi de toate celelalte neamuri pentru ca să poată stăpâni această ţară pentru ei înşişi. Şi dacă vor ţine poruncile Lui, vor fi binecuvântaţi pe faţa acestei ţări şi nimeni nu-i va necăji şi nu le va lua ţara moştenirii lor; şi vor trăi acolo în siguranţă în vecii vecilor.", "Dar iată, când va veni timpul ca ei să rătăcească în necredinţă, după ce au primit binecuvântări atât de mari din mâna Domnului—având cunoştinţă despre crearea pământului şi a tuturor oamenilor, cunoscând lucrările cele mari şi minunate ale Domnului de la crearea lumii; având puterea dată lor ca să facă toate lucrurile prin credinţă; având toate poruncile de la început şi fiind aduşi de bunătatea Lui fără margini în această preţioasă ţară a făgăduinţei—iată, spun eu, dacă acea zi va veni când Îl vor respinge pe Cel Sfânt al lui Israel, Mesia cel adevărat, Mântuitorul şi Dumnezeul lor, iată, judecăţile Aceluia care este drept vor apăsa asupra lor.", "Da, El va aduce alte naţiuni la ei şi le va da lor putere, şi le va lua ţara din stăpânire şi va face ca ei să fie împrăştiaţi şi distruşi.", "Da, în timp ce generaţiile trec una după alta, printre ei vor fi vărsări de sânge şi mari pedepse; prin urmare, fiii mei, aş dori ca voi să vă aduceţi aminte; da, aş dori ca voi să ascultaţi de cuvintele mele.", "O, dacă v-aţi trezi; treziţi-vă din somnul cel adânc, da, chiar din somnul iadului şi scuturaţi lanţurile groaznice cu care sunteţi legaţi, care sunt lanţurile ce-i leagă pe copiii oamenilor, încât să fie duşi robi în prăpastia veşnică a suferinţei şi nenorocirii.", "Treziţi-vă! şi ridicaţi-vă din ţărână şi auziţi cuvintele unui părinte tremurător ale cărui mădulare voi va trebui curând să le aşezaţi în mormântul rece şi tăcut de unde nici un călător nu se poate întoarce; încă vreo câteva zile şi mă duc pe calea pe care merge toată lumea.", "Dar iată, Domnul mi-a mântuit sufletul din iad; eu am văzut slava Lui şi sunt îmbrăţişat pentru veşnicie în braţele dragostei Lui.", "Şi doresc ca voi să vă aduceţi aminte să respectaţi legile şi judecăţile Domnului; iată, aceasta a fost teama sufletului meu de la început.", "Inima mea a fost îngreunată de supărare din când în când, căci m-am temut ca, din cauza împietririi inimilor voastre, Domnul Dumnezeul vostru să nu vină cu toată răzbunarea Sa asupra voastră, iar voi să fiţi alungaţi şi distruşi pentru totdeauna;", "Sau, ca un blestem să nu vină asupra voastră timp de multe generaţii; şi voi să fiţi vizitaţi de sabie şi de foamete şi să fiţi urâţi şi să fiţi mânaţi de puterea şi înrobirea diavolului.", "O, fiii mei, fie ca aceste lucruri să nu vină peste voi, ci voi să fiţi un popor ales şi favorizat al Domnului. Dar iată, facă-se voia Lui; căci căile Sale sunt drepte, în vecii vecilor.", "Şi El a spus: În măsura în care veţi ţine poruncile Mele, voi veţi prospera în ţară; iar în măsura în care nu veţi ţine poruncile Mele, veţi fi alungaţi din prezenţa Mea.", "Şi acum, pentru ca sufletul meu să poată să se bucure de voi, iar inima mea să poată părăsi această lume cu bucurie datorită vouă, pentru ca să nu fiu dus la groapă cu durere şi întristare, ridicaţi-vă din ţărână, fiii mei, şi fiţi bărbaţi şi fiţi hotărâţi într-o singură minte şi o singură inimă, uniţi în toate lucrurile pentru ca să nu fiţi duşi în robie.", "Pentru ca să nu fiţi blestemaţi cu un blestem dureros; şi, de asemenea, pentru ca să nu atrageţi nemulţumirea unui Dumnezeu drept asupra voastră până la distrugere, da, distrugerea veşnică atât a sufletului cât şi a trupului.", "Treziţi-vă, fiii mei; puneţi pe voi armura dreptăţii. Scuturaţi lanţurile cu care sunteţi legaţi şi ieşiţi afară din obscuritate şi ridicaţi-vă din ţărână.", "Nu vă mai răzvrătiţi împotriva fratelui vostru ale cărui vederi au fost glorioase şi care a ţinut poruncile încă din timpul când noi am plecat din Ierusalim; şi care a fost o unealtă în mâinile lui Dumnezeu în aducerea noastră în ţara făgăduinţei; căci, dacă nu ar fi fost el, noi am fi pierit de foame în pustiu; cu toate acestea, voi aţi căutat să-i luaţi viaţa; da, iar el a suferit multă întristare din cauza voastră.", "Şi eu mă tem foarte tare şi tremur din cauza voastră, ca el să nu sufere iarăşi; căci iată, l-aţi învinuit că ar fi căutat putere şi autoritate asupra voastră; dar eu ştiu că nu a căutat putere şi autoritate asupra voastră, ci a căutat slava lui Dumnezeu, precum şi bunăstarea voastră veşnică.", "Iar voi aţi cârtit pentru că a fost sincer cu voi. Spuneţi că a fost aspru cu voi; spuneţi că a fost mânios pe voi; dar iată, asprimea lui a fost asprimea puterii cuvântului lui Dumnezeu, care era în el; iar ceea ce voi numiţi mânie era adevărul, potrivit celui ce este în Dumnezeu, pe care el nu putea să-l ţină ascuns şi care se manifesta cu putere în legătură cu nedreptăţile voastre.", "Şi trebuia ca puterea lui Dumnezeu să fie cu el, chiar şi atunci când vă poruncea, ca voi să vă supuneţi. Dar iată că nu era el, ci Spiritul Domnului care era în el, care i-a deschis gura să vorbească fără ca el să poată s-o închidă.", "Şi acum, fiul meu, Laman, precum şi Lemuel şi Sam şi, de asemenea, fiii mei care sunt fiii lui Ismael, iată, dacă veţi asculta de glasul lui Nefi, atunci nu veţi pieri. Şi dacă veţi asculta de el, atunci vă voi lăsa o binecuvântare, da, chiar prima mea binecuvântare.", "Dar dacă nu veţi asculta de el, atunci iau înapoi binecuvântarea mea dintâi, da, chiar binecuvântarea mea; şi aceasta va rămâne asupra lui.", "Şi acum, Zoram, îţi spun ţie: Iată, tu eşti slujitorul lui Laban; şi totuşi, ai fost scos din ţara Ierusalimului, iar eu ştiu că eşti un prieten adevărat al fiului meu, Nefi, pentru totdeauna.", "Prin urmare, pentru că ai fost credincios, seminţia ta va fi binecuvântată împreună cu seminţia lui, pentru ca ei să trăiască în prosperitate mult timp pe suprafaţa acestei ţări; şi, dacă nu va fi nedreptate printre ei, nimic nu le va vătăma şi nu le va tulbura prosperitatea pe suprafaţa acestei ţări, în vecii vecilor.", "Prin urmare, dacă veţi ţine poruncile Domnului, Domnul va sfinţi această ţară pentru siguranţa seminţiei tale laolaltă cu seminţia fiului meu."]}, {"name": "2", "verses": ["Şi acum, Iacov, îţi vorbesc ţie: Tu eşti primul meu născut în zilele suferinţelor mele în pustiu. Şi iată, în copilăria ta ai suferit multe necazuri şi multă întristare din cauza grosolăniei fraţilor tăi.", "Şi totuşi, Iacov, primul meu născut în pustiu, tu cunoşti măreţia lui Dumnezeu; iar El va sfinţi suferinţele tale spre binele tău.", "Prin urmare, sufletul tău va fi binecuvântat, iar tu vei trăi în siguranţă cu fratele tău, Nefi; iar zilele tale vor trece în slujba Dumnezeului tău. Prin urmare, ştiu că eşti mântuit datorită dreptăţii Mântuitorului tău; căci tu ai văzut că, la plenitudinea timpurilor, El vine ca să aducă salvare oamenilor.", "Şi ai văzut în tinereţea ta slava Lui; prin urmare, eşti binecuvântat la fel ca şi cei cărora El le va sluji trupeşte; căci Spiritul este acelaşi ieri, azi şi în vecii vecilor. Şi calea este pregătită de la căderea omului, iar salvarea este fără plată.", "Şi oamenii sunt instruiţi îndeajuns ca să deosebească binele de rău. Iar legea este dată oamenilor. Iar după lege, nici un trup nu este justificat; sau, după lege, oamenii sunt alungaţi; da, după legea vremelnică au fost alungaţi; şi, de asemenea, după legea spirituală, ei se îndepărtează de ceea ce este bun şi devin mizerabili pentru totdeauna.", "Prin urmare, mântuirea vine în şi prin Mesia cel Sfânt; căci El este plin de har şi adevăr.", "Iată, El se jertfeşte pe El Însuşi ca o jertfă pentru păcat, ca să răspundă la cerinţele legii în favoarea tuturor acelora care au o inimă frântă şi un spirit smerit; şi pentru nimeni altul cerinţele legii nu pot să fie împlinite.", "Prin urmare, cât este de important ca aceste lucruri să fie cunoscute de locuitorii pământului, pentru ca ei să poată şti că nu este nici un trup care poate să locuiască în prezenţa lui Dumnezeu, decât prin meritele şi mila şi harul lui Mesia cel Sfânt, care Şi-a oferit viaţa Sa trupească şi pe care a recăpătat-o prin puterea Spiritului, pentru ca El să poată înfăptui învierea morţilor, El fiind primul care va învia.", "Prin urmare, El este primul rod al lui Dumnezeu într-atât, încât El va mijloci pentru toţi copiii oamenilor; iar cei care cred în El vor fi salvaţi.", "Şi datorită mijlocirii Lui în favoarea tuturor, toţi oamenii vor veni la Dumnezeu; prin urmare, ei stau în prezenţa Lui, pentru ca să fie judecaţi de El după adevărul şi sfinţenia care este în El. Prin urmare, cerinţele legii, pe care Cel Sfânt a dat-o pentru aplicarea pedepsei care este ataşată legii, pedeapsă care este opusă fericirii care este ataşată legii, sunt ca să îndeplinească cerinţele ispăşirii—", "Căci trebuie să fie o opoziţie în toate lucrurile. Dacă nu ar fi aşa, tu, primul meu născut în pustiu, dreptatea nu ar putea fi împlinită şi nici ticăloşia şi nici sfinţenia, nici suferinţa, nici binele şi nici răul. Prin urmare, toate lucrurile trebuie să fie îmbinate într-unul singur; prin urmare, dacă trebuie să fie un singur trup, el trebuie să rămână ca şi mort, neavând nici viaţă şi nici moarte, nici corupţie şi nici incoruptibilitate, nici fericire şi nici suferinţă, nici simţire şi nici insensibilitate.", "De aceea, acesta ar fi trebuit să fie creat pentru un lucru de nimic; prin urmare, nu ar fi avut nici un scop crearea lui. Prin urmare, acest lucru ar distruge înţelepciunea lui Dumnezeu şi scopurile Sale veşnice, precum şi puterea şi mila şi dreptatea lui Dumnezeu.", "Iar dacă veţi spune că nu este lege, veţi spune, de asemenea, că nu este păcat. Dacă veţi spune că nu este păcat, atunci veţi spune, de asemenea, că nu este nici dreptate. Şi dacă n-ar fi dreptate, atunci n-ar fi nici fericire. Şi dacă n-ar fi dreptate, nici fericire, atunci n-ar fi nici pedeapsă, nici nenorocire. Şi dacă aceste lucruri nu sunt, atunci nu este nici Dumnezeu. Şi dacă Dumnezeu nu este, atunci nici noi nu suntem şi nici pământul; căci n-ar fi putut existe crearea lucrurilor şi nici posibilitatea de a acţiona sau de a fi obiectul unei acţiuni; prin urmare, toate lucrurile ar fi trebuit să dispară.", "Şi acum, fiii mei, vă spun toate lucrurile acestea pentru folosul şi învăţătura voastră; căci este un Dumnezeu, iar El a creat toate lucrurile, atât cerurile, cât şi pământul, precum şi toate lucrurile care sunt în ele, atât lucrurile care lucrează, cât şi cele asupra cărora se lucrează.", "Şi pentru a înfăptui scopurile Sale veşnice pentru folosul omului, după ce El a făcut pe primii părinţi ai noştri şi animalele din câmpie şi păsările cerului şi, în sfârşit, toate lucrurile care sunt făcute, trebuie să fi fost o opoziţie; chiar fructul oprit în opoziţie cu pomul vieţii; unul fiind dulce, iar celălalt amar.", "Prin urmare, Domnul Dumnezeu i-a dat posibilitatea omului să acţioneze pentru el însuşi. Prin urmare, omul nu poate acţiona pentru el însuşi, decât dacă este ademenit fie de un lucru, fie de altul.", "Iar eu, Lehi, potrivit lucrurilor pe care le-am citit, trebuie să presupun că un înger de la Dumnezeu, după cum este scris, a căzut din cer; prin urmare, el a devenit un diavol, căutând să facă ceea ce era rău în faţa lui Dumnezeu.", "Şi pentru că a căzut din cer şi a devenit nenorocit pentru totdeauna, a căutat, de asemenea, să aducă nenorocire întregii omeniri. Prin urmare, a spus către Eva, da, chiar acel şarpe bătrân, care este diavolul, care este tatăl tuturor minciunilor, prin urmare, el a zis: Ia din fructul oprit şi nu vei muri, ci vei fi ca şi Dumnezeu, cunoscând binele şi răul.", "Şi după ce Adam şi Eva au luat din fructul oprit, ei au fost alungaţi din grădina Edenului ca să cultive pământul.", "Şi ei au adus pe lume copii; da, chiar familia întregului pământ.", "Iar zilele copiilor oamenilor au fost prelungite, după voinţa lui Dumnezeu, pentru ca ei să se poată pocăi cât timp aveau trup; prin urmare, starea lor a devenit o stare de încercare, iar timpul lor a fost prelungit, potrivit poruncilor pe care Domnul Dumnezeu le-a dat copiilor oamenilor. Căci El a poruncit ca toţi oamenii să se pocăiască; căci El le-a arătat tuturor oamenilor că erau rătăciţi din cauza păcatului părinţilor lor.", "Şi acum iată, dacă Adam n-ar fi păcătuit, nu ar fi căzut, ci ar fi rămas în grădina Edenului. Iar toate lucrurile care au fost create ar fi rămas în aceeaşi stare în care au fost, după ce au fost create; şi ele ar fi rămas aşa în vecii vecilor şi nu ar fi avut nici un scop.", "Şi ei nu ar fi avut copii; prin urmare, ar fi rămas într-o stare de nevinovăţie, neavând nici o bucurie, întrucât ei n-ar fi cunoscut nici o suferinţă; nefăcând nici un bine, căci nu cunoşteau păcatul.", "Dar iată, toate lucrurile au fost făcute potrivit înţelepciunii Aceluia care cunoaşte toate lucrurile.", "Adam a căzut, ca oamenii să poată fi; iar oamenii sunt ca să poată avea bucurie.", "Iar Mesia vine la timpul potrivit, pentru ca El să poată mântui pe copiii oamenilor de la cădere. Şi pentru că sunt mântuiţi de la cădere, au devenit liberi pentru totdeauna, deosebind binele de rău; pentru a acţiona pentru ei înşişi, şi nu pentru a se acţiona asupra lor, decât dacă aceasta ar fi pedeapsa legii din acea zi mare de pe urmă, potrivit poruncilor pe care Dumnezeu le-a dat.", "Prin urmare, oamenii sunt liberi în trup; şi le sunt date toate lucrurile care sunt de folos omului. Şi ei sunt liberi să aleagă libertatea şi viaţa veşnică, prin intermediul marelui Mijlocitor al tuturor oamenilor sau să aleagă robia şi moartea, potrivit robiei şi puterii diavolului; căci el caută ca toţi oamenii să fie nenorociţi la fel ca şi el.", "Şi acum, fiii mei, doresc ca voi să vă uitaţi la marele Mijlocitor şi să ascultaţi poruncile Lui mari; şi să fiţi credincioşi cuvintelor Lui şi să alegeţi viaţa veşnică, potrivit cu voinţa Spiritului Lui Sfânt.", "Şi să nu alegeţi moartea veşnică potrivit cu voinţa trupului şi cu răutatea care este în el, care îi dă putere spiritului diavolului să vă înrobească, să vă coboare pe voi în iad, pentru ca el să poată să domnească peste voi în împărăţia sa.", "Eu am vorbit aceste puţine cuvinte către voi toţi, fiii mei, în ultimele mele zile de încercare; şi am ales partea cea bună, conform cuvintelor profetului. Şi eu nu am nici un alt scop, decât bunăstarea nepieritoare a sufletelor voastre. Amin."]}, {"name": "3", "verses": ["Şi acum îţi vorbesc ţie, Iosif, ultimul meu născut. Tu ai fost născut în pustiul suferinţelor mele; da, în zilele întristării mele cele mai mari te-a purtat mama ta pe tine.", "Şi fie ca Domnul să sfinţească şi pentru tine această ţară, care este o ţară foarte de preţ pentru moştenirea ta şi moştenirea sămânţei tale, împreună cu fraţii tăi, pentru siguranţa ta veşnică, dacă tu vei ţine poruncile Celui Sfânt al Israelului.", "Şi acum, Iosif, ultimul meu născut, pe care l-am scos din pustiul suferinţelor mele, fie ca Domnul să te binecuvânteze în vecii vecilor, căci seminţia ta nu va fi distrusă cu totul.", "Căci iată, eşti rodul coapselor mele; iar eu sunt un urmaş al lui Iosif, cel care a fost luat rob în Egipt. Şi mari au fost legămintele pe care Domnul le-a făcut cu Iosif.", "Prin urmare, Iosif într-adevăr a văzut ziua noastră. Şi a căpătat o făgăduinţă de la Domnul, precum că Domnul Dumnezeu va creşte din rodul coapselor lui o ramură dreaptă pentru casa lui Israel; nu Mesia, ci o ramură care trebuia totuşi să fie ruptă, pentru ca să fie pomenită în legămintele Domnului, precum că Mesia va trebui să se arate lor în zilele din urmă, în spiritul puterii, pentru scoaterea lor din întunecime la lumină—da, afară din întunecimea ascunsă şi afară din robie, la libertate.", "Căci Iosif într-adevăr a mărturisit, zicând: Domnul Dumnezeul meu va ridica un văzător, care va fi un vizionar ales pentru rodul coapselor mele.", "Da, Iosif într-adevăr a spus: Aşa spune Domnul către mine: Un văzător ales voi ridica Eu dintre cei din rodul coapselor tale; şi va fi foarte stimat printre cei din rodul coapselor tale. Şi lui îi voi da poruncă să facă o lucrare pentru cei din rodul coapselor tale, fraţii lui, care va fi de mare valoare pentru ei, şi anume ca să-i aducă la cunoaşterea legămintelor pe care Eu le-am făcut cu strămoşii tăi.", "Şi Eu îi voi da poruncă să nu facă nici un fel de altă lucrare, decât aceea pe care i-o voi porunci Eu. Şi îl voi face mare în ochii Mei; căci el va face lucrarea Mea.", "Iar el va fi mare, la fel ca şi Moise, pe care Eu am spus că-l voi ridica printre voi, pentru ca să elibereze poporul Meu, o, casă a lui Israel.", "Iar pe Moise îl voi ridica pentru ca să salveze poporul tău din ţara Egiptului.", "Dar din rodul coapselor tale voi ridica un văzător; şi lui îi voi da puterea să dezvăluie cuvântul Meu către seminţia coapselor tale—şi nu numai să dezvăluie cuvântul Meu, a spus Domnul, ci să-i şi convingă de cuvântul Meu, care va fi fost deja propovăduit printre ei.", "Prin urmare, rodul coapselor tale va scrie; şi rodul coapselor lui Iuda va scrie; iar ceea ce va fi scris de rodul coapselor tale, precum şi ceea ce va fi scris de rodul coapselor lui Iuda vor creşte împreună, ca să facă de ruşine doctrinele neadevărate şi ca să potolească conflictele şi să stabilească pacea printre cei din rodul coapselor tale şi ca să le aducă la cunoaşterea strămoşilor lor în zilele din urmă, precum şi la cunoaşterea legămintelor Mele, a spus Domnul.", "Şi din slăbiciune el va fi făcut tare în ziua în care lucrarea Mea va începe printre toate popoarele Mele, pentru restaurarea ta, o, casă a lui Israel, a spus Domnul.", "Şi în felul acesta a profeţit Iosif, zicând: Iată, pe acel văzător îl va binecuvânta Domnul; iar cei care caută să-l distrugă vor fi făcuţi de ruşine; căci această făgăduinţă, pe care am căpătat-o de la Domnul, despre rodul coapselor mele, va fi împlinită. Iată, sunt sigur de îndeplinirea acestei făgăduinţe.", "Iar numele lui va fi chemat după mine; şi va fi după numele tatălui său. Iar el va semăna cu mine; căci lucrul pe care Domnul îl va îndeplini cu mâna lui, prin puterea Domnului, va aduce salvarea poporului meu.", "Da, aşa a profeţit Iosif: Eu sunt sigur de acest lucru, tot aşa cum sunt sigur de făgăduinţa lui Moise; căci Domnul a spus către mine: Eu voi păstra seminţia ta în vecii vecilor.", "Şi Domnul a spus: Eu voi ridica un Moise; şi îi voi da putere într-un toîag; şi îi voi da judecată în a scrie. Şi totuşi, Eu nu voi da frâu liber limbii lui ca să poată vorbi mult, căci nu-l voi face pe el priceput la vorbire. Dar voi scrie prin el legea Mea, cu degetul propriei Mele mâini; şi Eu voi face un vorbitor pentru el.", "Şi Domnul, de asemenea, a spus către mine: Eu voi ridica pe unul din rodul coapselor tale; şi îi voi da un vorbitor. Şi Eu, iată, îl voi face să scrie scrierea rodului coapselor tale pentru rodul coapselor tale; iar vorbitorul coapselor tale va proclama aceasta.", "Iar cuvintele pe care acesta le va scrie vor fi cuvintele pe care Eu le socotesc potrivite în înţelepciunea Mea ca să fie propovăduite celor din rodul coapselor tale. Şi va fi ca şi cum rodul coapselor tale a strigat către ei din ţărână; căci Eu cunosc credinţa lor.", "Iar ei vor striga din ţărână; da, chiar pocăinţă pentru fraţii lor, chiar şi după ce multe generaţii vor fi trecut peste ei. Şi se va întâmpla că strigătul lor va răsuna după simplitatea cuvintelor lor.", "Datorită credinţei lor, cuvintele lor vor ieşi din gura Mea către fraţii tăi care sunt rodul coapselor tale; iar cuvintele lor slabe le voi întări în credinţa lor, spre amintirea legământului pe care Eu l-am făcut cu strămoşii voştri.", "Şi acum iată, fiul meu Iosif, în felul acesta a profeţit tatăl meu din vechime.", "Prin urmare, datorită acestui legământ tu eşti binecuvântat; căci seminţia ta nu va fi distrusă, căci ei vor asculta de cuvintele cărţii.", "Iar unul puternic se va ridica printre ei care va face mult bine, atât în vorbă, cât şi în faptă, fiind o unealtă în mâinile lui Dumnezeu, cu credinţă mare, ca să facă lucrări minunate şi să facă acel lucru care este măreţ în ochii lui Dumnezeu şi să înfăptuiască o mare restaurare pentru casa lui Israel şi pentru seminţia fraţilor tăi.", "Şi acum, binecuvântat eşti tu, Iosif. Iată, eşti mic; prin urmare, să asculţi de cuvântul fratelui tău, Nefi, şi atunci se va întâmpla cu tine chiar după cuvintele pe care le-am spus. Adu-ţi aminte de cuvintele tatălui tău muribund. Amin."]}, {"name": "4", "verses": ["Şi acum eu, Nefi, vorbesc despre profeţiile pe care tatăl meu le-a făcut despre Iosif, care a fost dus în Egipt.", "Căci iată, el într-adevăr a profeţit despre toţi din seminţia sa. Şi nu sunt multe profeţii mai mari decât cele pe care el le-a scris. Şi a profeţit despre noi şi generaţiile noastre viitoare; iar acestea sunt scrise pe plăcile de aramă.", "Prin urmare, după ce tatăl meu a terminat să vorbească despre profeţiile lui Iosif, a chemat pe copiii lui Laman, fiii şi fiicele lui şi le-a spus: Iată, fiii mei şi fiicele mele, voi care sunteţi fiii şi fiicele primului meu născut, doresc ca voi să ascultaţi cuvintele mele.", "Căci Domnul Dumnezeu a spus că: În măsura în care veţi ţine poruncile Mele, voi veţi prospera în ţară; şi în măsura în care nu veţi ţine poruncile Mele, veţi fi alungaţi din prezenţa Mea.", "Dar iată, fiii şi fiicele mele, nu mă pot coborî în mormânt, decât dacă las o binecuvântare pentru voi; căci iată, ştiu că, dacă sunteţi crescuţi pe calea pe care trebuie să mergeţi, voi nu vă veţi îndepărta de aceasta.", "Prin urmare, dacă sunteţi blestemaţi, iată, las binecuvântarea mea pentru ca blestemul să fie luat de la voi, iar răspunderea să cadă pe capul părinţilor voştri.", "Prin urmare, datorită binecuvântării mele, Domnul Dumnezeu nu va îngădui ca voi să pieriţi; prin urmare, El va fi milos cu voi şi cu seminţia voastră în vecii vecilor.", "Şi s-a întâmplat că, după ce tatăl meu a terminat de vorbit către fiii şi fiicele lui Laman, el a făcut ca fiii şi fiicele lui Lemuel să fie aduşi în faţa lui.", "Şi le-a vorbit acestora, zicând: Iată, fiii şi fiicele mele, care sunteţi fiii şi fiicele celui de-al doilea fiu al meu; iată, vă las vouă aceeaşi binecuvântare pe care am lăsat-o fiilor şi fiicelor lui Laman; prin urmare, nu veţi fi distruşi în întregime; dar până la urmă seminţia voastră va fi binecuvântată.", "Şi s-a întâmplat că, atunci când tatăl meu a terminat de vorbit către ei, iată, el a vorbit către fiii lui Ismael, da, şi chiar către întreaga sa casă.", "Şi după ce a terminat de vorbit către ei, a vorbit către Sam, zicând: Binecuvântat eşti tu şi seminţia ta; căci tu vei moşteni ţara la fel ca şi fratele tău, Nefi. Iar seminţia ta va fi numărată laolaltă cu seminţia lui; iar tu vei fi chiar la fel ca fratele tău, iar seminţia ta va fi asemănătoare cu seminţia lui; iar tu vei fi binecuvântat în toate zilele tale.", "Şi s-a întâmplat că, după ce tatăl meu, Lehi, a vorbit către toţi cei din casa sa, după simţirile inimii sale şi după Spiritul Domnului care era în el, a îmbătrânit. Şi s-a întâmplat că a murit şi a fost îngropat.", "Şi s-a întâmplat că, nu după multe zile de la moartea lui, Laman şi Lemuel, precum şi fiii lui Ismael s-au mâniat pe mine din cauza dojenilor Domnului.", "Căci eu, Nefi, am fost forţat să le vorbesc după cuvântul Lui; căci le-am spus multe lucruri, la fel ca şi tatăl meu înainte de a muri; multe din cele ce le-am spus fiind scrise pe celelalte plăci ale mele; pentru că o parte cu mai multă istorie este scrisă de mine pe alte plăci.", "Iar pe acestea scriu lucrurile sufletului meu, şi multe dintre scripturile care sunt gravate pe plăcile de aramă. Căci sufletul meu se desfată în scripturi, iar inima mea le cântăreşte şi le scrie pentru învăţătura şi folosul copiilor mei.", "Iată, sufletul meu se desfată în lucrurile Domnului; iar inima mea cântăreşte tot timpul lucrurile pe care le-am văzut şi le-am auzit.", "Cu toate acestea, în ciuda bunătăţii mari a Domnului, care mi-a arătat lucrările Lui cele mari şi minunate, inima mea exclamă: O, ce om ticălos sunt! Da, inima mea se întristează din cauza trupului meu; sufletul meu jeleşte din cauza nedreptăţilor mele.", "Sunt încercuit din cauza ispitelor şi a păcatelor care mă stăpânesc aşa de uşor.", "Iar atunci când doresc să mă bucur, inima mea geme din cauza păcatelor; cu toate acestea, eu ştiu în cine mi-am pus nădejdea.", "Dumnezeul meu a fost sprijinul meu; El m-a condus prin suferinţele din pustiu; şi El m-a apărat pe apele de mare adâncime.", "El m-a umplut pe mine cu iubirea Lui, chiar până la mistuirea totală a trupului meu.", "El i-a făcut de ruşine pe duşmanii mei făcându-i să se cutremure în faţa mea.", "Iată, El a auzit strigătul meu în timpul zilei şi mi-a dat cunoaştere prin viziuni în timpul nopţii.", "Şi în timpul zilei mi-am întărit curajul în rugăciuni puternice către El; da, glasul l-am trimis către înălţimi; şi îngeri au pogorât şi mi-au slujit.", "Iar pe aripile Spiritului Său trupul meu a fost purtat pe munţi foarte înalţi. Iar ochii mei au văzut lucruri mari, da, chiar prea mari pentru un om; prin urmare, mi s-a poruncit să nu le scriu.", "Şi atunci, o, dacă am văzut lucruri atât de mari, dacă Domnul în bunăvoinţa Sa pentru copiii oamenilor i-a vizitat pe oameni cu atâta milă, de ce atunci inima mea plânge şi sufletul meu tânjeşte în valea tristeţii, iar trupul meu se iroseşte şi puterile mi se sting din cauza suferinţelor mele?", "Şi de ce să mă plec păcatului din cauza trupului meu? Da, de ce să dau cale liberă ispitelor, pentru ca cel rău să capete un loc în inima mea, ca să-mi distrugă pacea şi să-mi rănească sufletul? De ce sunt mânios din cauza duşmanilor mei?", "Trezeşte-te, sufletul meu! Nu te mai veşteji în păcat. Bucură-te, o, inima mea şi nu mai face loc duşmanului sufletului meu.", "Nu te mai mânia din cauza duşmanilor mei. Nu-mi mai slăbi puterea din cauza suferinţelor mele.", "Bucură-te, o, inima mea şi imploră-L pe Domnul şi spune: O, Doamne, eu Te voi preamări pe Tine în vecii vecilor; da, sufletul meu se va bucura datorită Ţie, Dumnezeul meu şi stânca salvării mele.", "O, Doamne, vrei să-mi mântuieşti sufletul? Vrei să mă salvezi din mâna duşmanilor mei? Vrei să mă faci să mă cutremur la apariţia păcatului?", "Fie ca porţile iadului să fie închise pentru totdeauna în faţa mea, căci inima mea este frântă, iar spiritul meu este smerit! O, Doamne, vrei să nu închizi porţile dreptăţii Tale în faţa mea, pentru ca eu să pot păşi pe cărarea văii joase, pentru ca eu să fiu exact pe calea cea netedă!", "O, Doamne, vrei să mă înfăşori în mantia dreptăţii Tale! O, Doamne, vrei să faci o cale pentru salvarea mea din faţa duşmanilor mei! Vrei să faci calea dreaptă înaintea mea! Vrei să nu pui o piedică în drumul meu—ci să cureţi drumul în faţa mea şi să nu ridici oprelişti în calea mea, ci în calea duşmanilor mei.", "O, Doamne, m-am încrezut în Tine şi mă voi încrede în Tine întotdeauna. Nu îmi voi pune încrederea în braţul omului, căci eu ştiu că blestemat este acela care îşi pune încrederea în braţul omului. Da, blestemat este acela care îşi pune încrederea în om sau face din om braţul său.", "Da, ştiu că Dumnezeu va da cu generozitate celui care cere. Da, Dumnezeul meu îmi va da, dacă nu voi cere greşit; de aceea, îmi voi ridica glasul către Tine; da, Te voi implora pe Tine, Dumnezeul meu, stânca dreptăţii mele. Iată, glasul meu se va ridica întotdeauna către Tine, stânca mea şi Dumnezeul meu cel Veşnic. Amin."]}, {"name": "5", "verses": ["Iată, s-a întâmplat că eu, Nefi, L-am implorat mult pe Domnul Dumnezeul meu din cauza mâniei fraţilor mei.", "Dar iată, mânia lor a crescut împotriva mea într-atât, încât ei au căutat să-mi ia viaţa.", "Da, ei s-au plâns împotriva mea, zicând: Fratele nostru mai mic caută să domnească asupra noastră; şi noi am avut multe încercări din cauza lui; prin urmare, să-l ucidem, pentru ca să nu mai suferim din cauza vorbelor lui. Căci iată, nu-l vrem să domnească asupra noastră; căci este dreptul nostru, ca fraţi mai vârstnici, să domnim asupra acestui popor.", "Acum, nu scriu pe aceste plăci toate cuvintele cu care au cârtit împotriva mea. Dar este destul pentru mine să spun că au căutat să-mi ia viaţa.", "Şi s-a întâmplat că Domnul m-a avertizat că eu, Nefi, trebuia să mă despart de ei şi să fug în pustiu, împreună cu toţi cei care voiau să vină cu mine.", "Prin urmare, s-a întâmplat că eu, Nefi, mi-am luat familia, precum şi pe Zoram şi familia lui; şi pe Sam, fratele meu mai vârstnic şi familia lui; şi pe Iacov şi Iosif, fraţii mei mai mici; şi, de asemenea, pe surorile mele şi pe toţi aceia care au vrut să vină cu mine. Iar toţi cei care au vrut să vină cu mine erau cei care credeau în avertizările şi revelaţiile lui Dumnezeu; prin urmare, ei au ascultat cuvintele mele.", "Şi ne-am luat corturile şi orice alte lucruri am putut şi am călătorit în pustiu timp de multe zile. Şi după ce am călătorit timp de multe zile, ne-am instalat corturile.", "Iar oamenii mei au dorit ca noi să numim acel loc Nefi; prin urmare, noi l-am numit Nefi.", "Şi toţi cei care erau cu mine s-au înţeles să se numească poporul lui Nefi.", "Şi am avut grijă să păstrăm judecăţile şi legile şi poruncile Domnului în toate lucrurile, după legea lui Moise.", "Şi Domnul a fost cu noi; şi am prosperat foarte mult; căci noi am semănat seminţe şi am cules din nou din abundenţă. Şi am început să creştem turme şi cirezi şi animale de tot felul.", "Iar eu, Nefi, adusesem, de asemenea, cronicile care erau gravate pe plăcile de aramă, precum şi globul, sau busola, care a fost pregătit pentru tatăl meu de mâna Domnului, aşa după cum este scris.", "Şi s-a întâmplat că am început să prosperăm mult şi să ne înmulţim în ţară.", "Iar eu, Nefi, luasem sabia lui Laban şi după felul ei am făcut multe săbii, în caz că poporul care acum era numit Lamanit ar năvăli peste noi să ne distrugă; căci eu cunoşteam ura lor faţă de mine şi de copiii mei şi de cei care se numeau poporul meu.", "Şi eu am învăţat pe poporul meu să construiască clădiri şi să facă tot felul de lucrări în lemn şi fier şi cupru şi aramă şi oţel şi aur şi argint şi metale preţioase, care erau din abundenţă.", "Şi eu, Nefi, am construit un templu; şi l-am construit după felul templului lui Solomon, numai că el nu era construit cu aşa de multe lucruri preţioase; căci acestea nu puteau fi găsite în ţară, prin urmare, nu putea fi construit la fel ca templul lui Solomon. Dar felul construcţiei era la fel ca acela al templului lui Solomon; iar lucrătura lui era deosebit de frumoasă.", "Şi s-a întâmplat că eu, Nefi, am făcut poporul meu să fie harnic şi să lucreze cu mâinile lor.", "Şi s-a întâmplat că au dorit ca eu să le fiu rege. Dar eu, Nefi, doream ca ei să nu aibă nici un rege; totuşi, am făcut pentru ei ceea ce era în puterile mele.", "Şi iată, cuvintele Domnului pe care El le-a spus fraţilor mei s-au împlinit, şi anume că eu trebuia să fiu conducătorul şi învăţătorul lor. Prin urmare, am fost conducătorul şi învăţătorul lor după poruncile Domnului până când ei au căutat să-mi ia viaţa.", "Prin urmare, cuvântul Domnului a fost împlinit, care a vorbit către mine, zicând că: În măsura în care nu vor asculta cuvintele tale, ei vor fi alungaţi din prezenţa Domnului. Şi iată, ei au fost alungaţi din prezenţa Lui.", "Şi El a făcut ca blestemele să vină asupra lor, da, chiar un blestem dureros, din cauza nedreptăţii lor. Căci iată, şi-au împietrit inimile împotriva Lui, aşa încât s-au făcut precum cremenea; prin urmare, aşa cum ei erau albi şi deosebit de blonzi şi plăcuţi, Domnul Dumnezeu a făcut ca pielea lor să fie neagră la culoare pentru ca să nu fie o ispită pentru poporul meu.", "Şi astfel spune Domnul Dumnezeu: Eu voi face ca ei să fie respingători pentru poporul tău, dacă nu se vor pocăi de nedreptăţile lor.", "Şi blestemată să fie seminţia aceluia care se va amesteca cu seminţia lor; căci ei vor fi blestemaţi chiar cu acelaşi blestem. Iar Domnul a vorbit aceasta şi aşa a fost.", "Şi din cauza blestemului care era asupra lor, au devenit un popor leneş, plin de răutate şi şiretenie, iar ei căutau prin pustiu animale de pradă.", "Iar Domnul Dumnezeu mi-a spus: Ei vor fi o pacoste pentru seminţia ta, să-i aţâţe să-şi aducă aminte de Mine; şi în măsura în care nu-şi vor aduce aminte de Mine şi nu vor asculta de cuvintele Mele, ei îi vor chinui chiar până la distrugere.", "Şi s-a întâmplat că eu, Nefi, i-am uns pe Iacov şi Iosif, pentru ca ei să fie preoţi şi învăţători peste ţara poporului meu.", "Şi s-a întâmplat că noi am trăit în fericire.", "Şi treizeci de ani trecuseră de când am plecat din Ierusalim.", "Iar eu, Nefi, am păstrat cronicile despre poporul meu până acum, pe plăcile pe care le-am făcut.", "Şi s-a întâmplat că Domnul Dumnezeu mi-a spus: Fă alte plăci; şi vei grava multe lucruri pe ele, care sunt bune în ochii Mei, pentru binele poporului tău.", "Prin urmare, eu, Nefi, ca să fiu ascultător la poruncile Domnului, am mers şi am făcut aceste plăci pe care am înscris aceste lucruri.", "Şi am gravat ceea ce este plăcut lui Dumnezeu. Şi dacă poporul meu este mulţumit cu lucrurile care sunt plăcute lui Dumnezeu, atunci el va fi mulţumit de inscripţiile mele gravate pe aceste plăci.", "Şi dacă poporul meu doreşte să cunoască partea mai deosebită a istoriei poporului meu, atunci trebuie să cerceteze celelalte plăci ale mele.", "Şi este destul pentru mine să spun că trecuseră patruzeci de ani şi noi deja avusesem războaie şi conflicte cu fraţii noştri."]}, {"name": "6", "verses": ["Cuvintele lui Iacov, fratele lui Nefi, pe care le-a vorbit către poporul lui Nefi:", "Iată, fraţii mei preaiubiţi, eu, Iacov, fiind chemat de către Dumnezeu şi rânduit după felul ordinului Său Sfânt, şi fiind uns de către fratele meu Nefi, către care priviţi ca la un rege sau un protector şi de care depindeţi pentru siguranţa voastră, iată, voi ştiţi că v-am vorbit foarte multe lucruri.", "Cu toate acestea, vă vorbesc din nou; căci doresc bunăstarea sufletelor voastre. Da, frica mea este mare pentru voi; iar voi ştiţi că întotdeauna aşa a fost. Căci v-am îndemnat cu toată sârguinţa şi v-am învăţat cuvintele tatălui meu; şi v-am vorbit despre toate lucrurile care sunt scrise, începând de la crearea lumii.", "Şi acum, iată, vă voi vorbi despre lucrurile care sunt şi care vor veni; prin urmare, vă voi citi cuvintele lui Isaia. Şi acestea sunt cuvintele pe care fratele meu a dorit ca eu să le grăiesc către voi. Şi vă vorbesc de dragul vostru, pentru ca voi să învăţaţi şi să slăviţi numele Dumnezeului vostru.", "Şi acum, cuvintele pe care o să le citesc sunt cuvintele pe care Isaia le-a vorbit despre toată casa lui Israel; prin urmare, ele se potrivesc vouă, căci sunteţi din casa lui Israel. Şi sunt multe lucruri care au fost spuse de Isaia, care pot fi potrivite vouă, pentru că sunteţi din casa lui Israel.", "Şi acum, acestea sunt cuvintele: Aşa spune Domnul Dumnezeu: Iată, Eu Îmi voi ridica mâna către neamuri şi voi înălţa steagul Meu către popor; iar ei îi vor strânge pe fiii tăi în braţe, iar fiicele tale vor fi purtate pe umeri.", "Şi regii vor fi părinţii tăi adoptivi şi reginele lor vor fi mamele tale adoptive; ei se vor închina către tine cu faţa la pământ şi vor linge ţărâna de pe picioarele tale; iar tu vei şti că Eu sunt Domnul; căci cei care Mă vor aştepta pe Mine nu vor fi daţi de ruşine.", "Şi acum eu, Iacov, voi glăsui întrucâtva despre aceste cuvinte. Căci iată, Domnul mi-a arătat că acei care erau la Ierusalim, de unde noi am venit, au fost ucişi şi luaţi robi.", "Cu toate acestea, Domnul mi-a arătat că ei trebuia iarăşi să se întoarcă. Şi El, de asemenea, mi-a arătat că Domnul Dumnezeu, Cel Sfânt al lui Israel, va trebui să apară în faţa lor în trup; iar după ce El va apărea, ei Îl vor chinui şi-L vor răstigni după cuvintele îngerului care le-a vorbit către mine.", "Şi după ce ei şi-au împietrit inimile şi s-au încăpăţânat împotriva Celui Sfânt al lui Israel, iată, judecăţile Celui Sfânt al lui Israel vor veni asupra lor. Şi va veni ziua aceea când ei vor fi loviţi şi chinuiţi.", "Prin urmare, după ce vor fi mânaţi de colo-colo, căci aşa a spus îngerul, mulţi vor fi pedepsiţi în trup, dar nu vor fi lăsaţi să piară, datorită rugăciunilor celor credincioşi; vor fi împrăştiaţi şi loviţi şi urâţi; cu toate acestea, Domnul va fi milos cu ei, pentru ca atunci când vor ajunge să-L cunoască pe Mântuitorul lor, atunci vor fi adunaţi iarăşi în ţara moştenirii lor.", "Şi binecuvântate sunt neamurile, cele despre care profetul a scris; căci, iată, dacă va fi ca ei să se pocăiască şi să nu lupte împotriva Sionului şi să nu se unească cu acea biserică mare şi odioasă, atunci ei vor fi salvaţi; căci Domnul Dumnezeu va îndeplini legămintele pe care le-a făcut cu copiii Săi; şi în acest scop a scris profetul aceste lucruri.", "Prin urmare, cei care luptă împotriva Sionului şi a poporului de legământ al Domnului vor linge ţărâna de pe picioarele lor; iar poporul Domnului nu va fi ruşinat. Căci oamenii Domnului sunt cei care Îl aşteaptă pe El; căci ei încă mai aşteaptă venirea lui Mesia.", "Şi iată, după cuvintele profetului, Mesia va veni iarăşi pentru a doua oară ca să-i salveze; prin urmare, El li se va arăta în putere şi slavă mare pentru distrugerea duşmanilor lor, atunci când ziua aceea va veni, când ei vor crede în El; şi El nu va distruge pe nici unul care va crede în El.", "Iar cei care nu cred în El vor fi distruşi, atât de foc, cât şi de furtună şi de cutremure de pământ, şi de vărsări de sânge şi de molimi şi de foamete. Iar ei vor şti că Domnul este Dumnezeu, Cel Sfânt al lui Israel.", "Căci poate prada să fie luată de la cel puternic, iar robul de drept eliberat?", "Dar aşa spune Domnul: Chiar şi robii celor puternici vor fi luaţi, iar prada celor groaznici va fi eliberată; căci Dumnezeul cel Puternic va elibera poporul Său de legământ. Căci aşa spune Domnul: Eu Mă voi lupta cu cei care se luptă cu tine—", "Iar pe cei care te asupresc îi voi hrăni cu propria lor carne; şi ei se vor îmbăta cu propriul lor sânge ca şi cu un vin dulce; şi toţi muritorii vor şti că Eu, Domnul, sunt Salvatorul tău şi Mântuitorul tău, Cel Puternic al lui Iacov."]}, {"name": "7", "verses": ["Da, căci aşa vorbeşte Domnul: Te-am dat pe tine deoparte sau te-am alungat pe tine pentru totdeauna? Căci aşa a spus Domnul: Unde este cartea de despărţire a mamei tale? Cui te-am dat sau căruia dintre creditorii mei te-am vândut Eu pe tine? Da, cui te-am vândut? Iată, din cauza nedreptăţilor voastre voi v-aţi vândut pe voi înşivă şi din cauza nelegiuirilor voastre, mama voastră este izgonită.", "Prin urmare, atunci când Eu am venit, nu era nici un om; atunci când Eu am chemat, nu era nimeni care să răspundă. O, casă a lui Israel, este mâna Mea scurtată în aşa fel încât nu poate mântui, ori nu am nici o putere ca să izbăvesc? Iată, la comanda Mea usuc marea, Eu transform râurile lor într-un pustiu şi fac ca peştii lor să pută pentru că apele sunt uscate, iar ei mor de sete.", "Eu îmbrac cerurile cu întunecime şi le acopăr cu un veşmânt de doliu.", "Domnul Dumnezeu Mi-a dat limba celui învăţat pentru ca să ştiu să vorbesc la timpul potrivit către tine, o, casă a lui Israel. Atunci când eşti obosită, El veghează dimineaţă după dimineaţă. Şi El Îmi trezeşte urechea ca să asculte ca cel învăţat.", "Domnul Dumnezeu Mi-a deschis urechea, iar Eu nu M-am răzvrătit şi nici nu am întors spatele.", "I-am dat spinarea Mea celui care loveşte, iar obrajii Mei celor care smulg barba. Eu nu mi-am ascuns faţa de la ruşine şi scuipături.", "Căci Domnul Dumnezeu Mă va ajuta, de aceea nu voi fi făcut de ruşine. De aceea, Mi-am făcut faţa ca o cremene şi ştiu că nu voi fi umilit.", "Şi Domnul este aproape şi Mă îndreptăţeşte. Cine se va întrece cu Mine? Să stăm împreună. Cine este potrivnicul Meu? Lăsaţi-l să vină lângă Mine, iar Eu îl voi lovi cu tăria gurii Mele.", "Căci Domnul Dumnezeu Mă va ajuta. Şi iată, toţi cei care Mă vor condamna vor îmbătrâni ca o haină, iar moliile o vor mânca.", "Cine dintre voi se teme de Domnul, se supune glasului slujitorului Său, merge în întuneric şi nu are nici o lumină?", "Priviţi, voi toţi cei care faceţi focuri, care vă călăuziţi după scântei, mergeţi în lumina focului vostru şi în scânteile pe care le-aţi făcut. Aceasta veţi căpăta din mâna Mea—veţi zace pe jos în suferinţă."]}, {"name": "8", "verses": ["Ascultaţi-Mă pe Mine, voi cei care păşiţi în dreptate. Priviţi către piatra din care sunteţi făcuţi şi în groapa din care aţi fost săpaţi.", "Priviţi la Avraam, tatăl vostru, şi la Sara, cea care v-a purtat; căci pe el singur l-am chemat şi l-am binecuvântat.", "Căci Domnul va alina Sionul, El va alina toate locurile lui părăsite; şi El va face pustiul lui ca Edenul, iar deşertul lui ca grădina Domnului. Bucurie şi veselie se vor afla acolo, mulţumiri şi sunete melodioase.", "Ascultaţi-Mă pe Mine, poporul Meu, şi îndreptaţi-vă urechea către Mine, o, neamul Meu; căci o lege va porni de la Mine, iar Eu voi face judecata Mea să fie lumina poporului.", "Dreptatea Mea este aproape; Salvarea Mea a mers mai departe, iar braţul Meu îi va judeca pe oameni. Insulele Mă vor aştepta şi în braţul Meu îşi vor pune nădejdea.", "Ridicaţi-vă ochii către ceruri şi priviţi la pământul de dedesubt; căci cerurile vor dispărea ca un fum, iar pământul va îmbătrâni ca un veşmânt, iar cei ce trăiesc acolo vor muri în acelaşi fel. Dar Salvarea Mea va fi veşnică, iar dreptatea Mea nu va fi desfiinţată.", "Ascultaţi-Mă, voi cei care cunoaşteţi dreptatea, popor în inima căruia am scris legea Mea, nu vă temeţi de ocara oamenilor, nici de mânia lor.", "Căci moliile îi vor mânca aşa ca pe un veşmânt, iar viermii îi vor mânca aşa ca pe lână. Dar dreptatea Mea va fi veşnică, iar Salvarea Mea, din generaţie în generaţie.", "Treziţi-vă, treziţi-vă! Îmbracă-ţi puterea, o, braţ al Domnului; trezeşte-te ca în zilele din vechime. Nu eşti Tu acela care l-ai tăiat pe Rahav şi l-ai rănit pe balaur?", "Nu eşti Tu acela care ai uscat marea, apele cu mare adâncime; care ai făcut adâncimile mării să fie o cale pentru ca cei răscumpăraţi să treacă prin ea?", "De aceea, cei mântuiţi ai Domnului se vor reîntoarce şi vor veni cântând către Sion; iar pe capul lor va fi bucurie şi sfinţenie nepieritoare; şi ei vor avea bucurie şi veselie; tristeţea şi jalea vor fugi de ei.", "Eu sunt Acela; da, Eu sunt Cel care vă mângâie. Iată, cine eşti tu ca să te temi de om, care va muri, precum şi de fiul omului care va fi făcut să fie ca iarba?", "Şi să uiţi pe Domnul creatorul tău, Cel care a întins cerurile şi a pus temeliile pământului, şi să te temi fără oprire în fiecare zi din cauza furiei celui care te subjugă, ca şi cum acesta ar fi gata să distrugă? Şi unde este furia asupritorului?", "Robul exilat se grăbeşte pentru ca să poată fi dezlegat şi să nu moară în groapă sau să-şi piardă pâinea.", "Dar Eu sunt Domnul Dumnezeul tău, ale cărui valuri au gemut; Domnul oştirilor este numele Meu.", "Şi Mi-am pus cuvintele în gura ta şi te-am acoperit în umbra mâinii Mele pentru ca să pot aşeza cerurile, să pun temeliile pământului şi să vorbesc către Sion: Iată, tu eşti poporul Meu.", "Trezeşte-te, trezeşte-te, ridică-te, o, Ierusalim, care ai băut din mâna Domnului paharul mâniei Sale—tu ai băut din paharul fricii până la ultima picătură—", "Şi nimeni ca să-l călăuzească dintre toţi fiii pe care el i-a crescut; nici unul nu l-a luat de mână dintre toţi fiii pe care i-a crescut.", "Aceşti doi fii au venit către tine, dar cine se va întrista pentru tine—pentru părăsirea şi distrugerea ta şi foametea şi sabia—şi cu care dintre ei te voi consola?", "Fiii tăi au leşinat, în afară de aceştia doi; ei zac la capătul tuturor străzilor; ca un taur sălbatic într-o plasă, ei sunt plini de furia Domnului, de mustrarea Dumnezeului tău.", "De aceea, ascultă acum aceasta, tu cel în suferinţă şi beat, dar nu de vin:", "Astfel spune Domnul tău, Domnul şi Dumnezeul tău care a pledat cauza poporului Său; iată, Eu am luat din mâna ta paharul fricii, drojdia paharului furiei Mele; tu n-o vei mai bea din nou.", "Dar Eu îl voi pune în mâna acelora care te lovesc pe tine; care au spus sufletului tău: Apleacă-te pentru ca noi să putem să trecem peste tine—iar tu ţi-ai pus trupul jos pentru ca ei să calce peste tine.", "Trezeşte-te, trezeşte-te, îmbracă-ţi tăria, o, Sion; înveşmântează-te cu veşmintele tale frumoase, o, Ierusalim, Oraş Sfânt; căci de-acum încolo nu vor mai veni la tine cei netăiaţi împrejur şi cei necuraţi.", "Scutură-te de ţărână; ridică-te, aşază-te, o, Ierusalim; dezleagă-te de legăturile din jurul gâtului tău, O, tu fiică roabă a Sionului."]}, {"name": "9", "verses": ["Şi acum, fraţii mei preaiubiţi, am citit aceste lucruri pentru ca voi să cunoaşteţi legămintele Domnului pe care El le-a făcut cu toţi cei din casa lui Israel—", "Că El a vorbit către iudei prin gura profeţilor Săi sfinţi chiar de la începuturi, din generaţie în generaţie, până când va veni acel timp când ei se vor întoarce la adevărata Biserică şi turmă ale lui Dumnezeu; atunci ei vor fi adunaţi acasă, în ţările moştenirii lor, şi se vor stabili în toate ţările făgăduite lor.", "Iată, fraţii mei preaiubiţi, vă spun aceste lucruri pentru ca voi să vă bucuraţi şi să vă înălţaţi capul pentru totdeauna, datorită binecuvântărilor pe care Domnul Dumnezeu le va da copiilor voştri.", "Căci eu ştiu că mulţi dintre voi aţi căutat mult să cunoaşteţi lucrurile care vor veni; prin urmare, ştiu că voi ştiţi că trupul nostru trebuie să se degradeze şi să moară; şi totuşi, în trupurile noastre Îl vom vedea pe Dumnezeu.", "Da, ştiu că voi cunoaşteţi că El se va arăta în trup celor din Ierusalim, de unde noi am venit; căci este potrivit ca aceasta să se întâmple printre ei; căci este nevoie ca Marele Creator să sufere El Însuşi, ca fiinţă, ca să devină supus omului în trup şi să moară pentru toţi oamenii, pentru ca toţi oamenii să poată deveni supuşii Lui.", "Căci, după cum moartea a trecut asupra tuturor oamenilor, pentru ca planul milos al Marelui Creator să fie împlinit, e necesar să existe o putere a învierii, iar învierea trebuie să vină asupra omului din cauza căderii; iar căderea a venit din cauza nelegiuirii; şi din cauza căderii omului, ei au fost alungaţi din prezenţa Domnului.", "Prin urmare, e necesar să fie o ispăşire fără de sfârşit; căci dacă ispăşirea n-ar fi infinită, corupţia aceasta nu s-ar putea înveşmânta în incorupţie. Prin urmare, prima judecată care a venit asupra omului ar fi trebuit să rămână infinită. Şi dacă ar fi fost aşa, trupul acesta ar fi trebuit să fie lăsat în pământ ca să putrezească şi să se macine în ţărâna-mamă, ca să nu se mai ridice niciodată.", "O, înţelepciune a lui Dumnezeu, mila şi harul Lui! Căci iată, dacă trupul ar trebui să nu se mai ridice, atunci spiritele noastre ar trebui să se supună îngerului care a căzut din prezenţa Dumnezeului Veşnic şi a devenit diavolul, ca să nu se mai ridice.", "Şi spiritele noastre ar trebui să devină asemănătoare lui, şi noi să devenim diavoli, îngeri ai unui diavol, ca să fim despărţiţi de prezenţa Dumnezeului nostru şi să rămânem cu tatăl minciunilor, în nenorocire, ca şi el însuşi; da, cu acea fiinţă care i-a înşelat pe strămoşii noştri cei dintâi, care aproape s-a transformat el însuşi într-un înger de lumină şi îi stârneşte pe copiii oamenilor în combinaţii secrete ale omorului şi tot felul de lucrări secrete ale întunericului.", "O, cât de mare este bunătatea Dumnezeului nostru care pregăteşte o cale pentru scăparea noastră din strânsoarea acestui monstru îngrozitor; da, acel monstru, moarte şi iad, pe care eu îl numesc moartea trupului şi, de asemenea, moartea spiritului.", "Şi datorită căii de eliberare a Dumnezeului nostru, Cel Sfânt al lui Israel, această moarte despre care am vorbit, care este vremelnică, va elibera pe morţii săi; moartea aceasta este mormântul.", "Şi această moarte despre care am vorbit, care este moartea spirituală, va elibera pe morţii ei; moartea spirituală care este iadul; prin urmare, moartea şi iadul trebuie să elibereze pe morţii lor, şi iadul trebuie să elibereze spiritele lui înrobite, iar mormântul trebuie să elibereze trupurile lui înrobite, iar trupurile şi spiritele oamenilor vor fi reunite; şi aceasta este prin puterea de înviere a Celui Sfânt al lui Israel.", "O, cât de mare este planul Dumnezeului nostru! Căci, pe de altă parte, paradisul lui Dumnezeu trebuie să elibereze spiritele celor drepţi şi mormântul va trebui să elibereze trupul celor drepţi; şi spiritul şi trupul sunt unite din nou şi toţi oamenii devin incoruptibili şi nemuritori, iar ei sunt suflete vii, care au o cunoaştere desăvârşită, la fel ca şi noi, muritorii, numai dacă cunoaşterea noastră va fi desăvârşită.", "Prin urmare, vom avea o cunoaştere desăvârşită despre toată vina noastră şi despre necurăţenia noastră şi despre goliciunea noastră iar cei drepţi vor avea o cunoaştere desăvârşită despre bucuria şi dreptatea lor, fiind înveşmântaţi cu puritate, da, chiar cu mantia dreptăţii.", "Şi se va întâmpla că, atunci când toţi oamenii vor trece de la prima moarte la viaţă într-atât încât să devină nemuritori, ei vor trebui să apară în faţa scaunului de judecată al Celui Sfânt al lui Israel; şi apoi va veni judecata şi atunci vor trebui să fie judecaţi după sfânta judecată a lui Dumnezeu.", "Şi cu siguranţă, aşa cum Domnul trăieşte, căci Domnul Dumnezeu a spus aceasta, şi acesta este cuvântul Lui veşnic, care nu poate muri, aşa că cei drepţi vor fi încă drepţi, iar cei care sunt întinaţi vor fi încă întinaţi; prin urmare, cei care sunt întinaţi sunt diavolul şi îngerii lui; şi ei vor pieri în focul nepieritor pregătit pentru ei; şi chinul lor este ca un lac de foc şi pucioasă, a cărui flacără se înalţă pentru totdeauna şi nu are sfârşit.", "O, măreţia şi dreptatea Dumnezeului nostru! Căci El îndeplineşte toate cuvintele Sale, iar ele au ieşit din gura Lui şi legea Lui trebuie împlinită.", "Dar iată, cei drepţi, sfinţii Celui Sfânt al lui Israel, cei care au crezut în Cel Sfânt al lui Israel, cei care au îndurat crucile lumii şi au dispreţuit ruşinea acesteia, vor moşteni Împărăţia lui Dumnezeu, care a fost pregătită pentru ei încă de la întemeierea lumii, iar bucuria lor va fi deplină în vecii vecilor.", "O, măreţia milosteniei Dumnezeului nostru, Cel Sfânt al lui Israel! Căci El îi eliberează pe sfinţii Săi de acel monstru îngrozitor, diavolul şi moartea, şi iadul şi acel lac de foc şi pucioasă, care este un chin fără de sfârşit.", "O, cât de mare este sfinţenia Dumnezeului nostru! Căci El cunoaşte toate lucrurile şi nu este ceva ce El să nu cunoască.", "Iar El vine pe lume pentru ca să-i salveze pe toţi oamenii, dacă ei vor asculta de glasul Lui; căci iată, El suferă durerile tuturor oamenilor, da, durerile fiecărei făpturi vii, atât bărbaţi, cât şi femei şi copii, care fac parte din familia lui Adam.", "Şi El suferă aceasta pentru ca învierea să poată veni asupra tuturor oamenilor, pentru ca toţi să poată să stea în faţa Lui în ziua cea mare a judecăţii.", "Iar El porunceşte tuturor oamenilor să se pocăiască şi să fie botezaţi în numele Lui, având credinţă desăvârşită în Cel Sfânt al lui Israel, căci altfel ei nu vor putea fi salvaţi în Împărăţia lui Dumnezeu.", "Iar dacă nu se vor pocăi şi nu vor crede în numele Lui şi nu se vor boteza în numele Lui şi nu vor îndura până la sfârşit, atunci ei trebuie să fie osândiţi; căci aşa a spus Domnul Dumnezeu, Cel Sfânt al lui Israel.", "Prin urmare, El a dat o lege; căci unde nu este nici o lege dată, nu este nici o pedeapsă; şi unde nu este nici o pedeapsă, nu este nici o condamnare; şi unde nu este nici o condamnare, mila Celui Sfânt al lui Israel pune stăpânire pe ei, datorită ispăşirii; căci ei sunt eliberaţi prin puterea Lui.", "Căci ispăşirea satisface cerinţele dreptăţii Lui asupra tuturor celor cărora nu li s-a dat legea, ca să fie eliberaţi de acel monstru îngrozitor, moarte şi iad, şi diavolul şi lacul de foc şi pucioasă, care este un chin fără de sfârşit; şi ei sunt readuşi la Dumnezeul care le-a dat suflare, care este Cel Sfânt al lui Israel.", "Dar vai de acela căruia i-a fost dată legea, da, care are toate poruncile lui Dumnezeu, la fel ca şi noi, şi care le calcă şi care iroseşte zilele încercării sale, căci groaznică este starea lui!", "O, acel plan şiret al celui rău! O, vanitatea şi fragilitatea şi nebunia oamenilor! Atunci când sunt învăţaţi, ei cred că sunt înţelepţi şi nu ascultă de sfatul lui Dumnezeu, căci îl dau deoparte crezând că ei cunosc prin ei înşişi, prin urmare înţelepciunea lor este nebunie şi nu este spre folosul lor. Şi ei vor pieri.", "Dar este bine să fie învăţaţi, dacă ascultă de sfaturile lui Dumnezeu.", "Dar vai de cei bogaţi, care sunt bogaţi în lucrurile lumeşti. Căci, pentru că sunt bogaţi, ei îi dispreţuiesc pe cei săraci şi îi persecută pe cei umili, iar inimile lor sunt în averile lor; prin urmare, averea lor este Dumnezeul lor. Şi iată, averea lor va pieri împreună cu ei.", "Şi vai de cei surzi care nu vor auzi; căci vor pieri.", "Vai de cei orbi care nu vor vedea; căci, de asemenea, vor pieri.", "Vai de cei cu inima împietrită, căci cunoaşterea nedreptăţilor lor îi va lovi în ziua de pe urmă.", "Vai de cel mincinos, căci va fi aruncat în iad.", "Vai de cel criminal, care ucide cu bună-ştiinţă, căci va muri.", "Vai de cei care preacurvesc, căci vor fi aruncaţi în iad.", "Da, vai de cei care se închină la idoli, căci diavolul tuturor diavolilor se desfată în ei.", "Şi, în sfârşit, vai de toţi cei care mor în păcat; căci se vor întoarce la Dumnezeu şi-I vor vedea faţa, dar vor rămâne în păcatele lor.", "O, fraţii mei preaiubiţi, aduceţi-vă aminte de oroarea de a încălca legile acelui Dumnezeu Sfânt, precum şi oroarea de a ceda ispitelor aceluia înşelător. Amintiţi-vă că a umbla după lucrurile pământeşti înseamnă moarte, dar a umbla după lucrurile spirituale înseamnă viaţă veşnică.", "O, fraţii mei preaiubiţi, deschideţi-vă urechile la cuvintele mele. Aduceţi-vă aminte de măreţia Celui Sfânt al lui Israel. Nu spuneţi că am glăsuit lucruri aspre împotriva voastră; căci dacă o faceţi, voi veţi insulta adevărul; căci eu am vorbit cuvintele Făcătorului. Eu ştiu că vorbele adevărului sunt grele împotriva a tot ceea ce nu este curat; dar cei drepţi nu se tem, căci ei iubesc adevărul şi nu se clatină.", "O, şi atunci, fraţii mei preaiubiţi, veniţi la Domnul Cel Sfânt. Amintiţi-vă de cărările Lui că sunt drepte. Iată, calea omului este strâmtă, dar se întinde dreaptă în faţa Lui, iar păzitorul porţii este Cel Sfânt al lui Israel; şi El nu foloseşte acolo nici un slujitor; şi nu este nici o altă cale decât prin poartă; şi El nu poate fi înşelat, căci Domnul Dumnezeu este numele Lui.", "Şi oricui bate la poarta Lui, El aceluia îi va deschide; iar cei înţelepţi şi cei învăţaţi şi cei care sunt bogaţi, care sunt plini de ei din cauza învăţăturii lor şi a înţelepciunii lor şi a bogăţiei lor—da, aceştia sunt cei pe care El îi dispreţuieşte; şi dacă ei nu leapădă aceste lucruri şi nu se consideră nevrednici în faţa lui Dumnezeu şi nu se cufundă în adâncurile umilinţei, atunci El nu va deschide poarta pentru ei.", "Dar lucrurile celor înţelepţi şi ale celor prudenţi vor fi ascunse de ei pentru totdeauna—da, acea fericire care este pregătită pentru sfinţi.", "O, fraţii mei preaiubiţi, aduceţi-vă aminte de cuvintele mele. Iată, îmi scot veşmintele şi le scutur în faţa voastră; mă rog la Dumnezeul salvării mele să mă vadă cu ochiul Lui atotcercetător; prin urmare, voi veţi şti în ziua de pe urmă, atunci când toţi oamenii vor fi judecaţi după faptele lor, că Dumnezeul lui Israel a fost martor că eu am scuturat nedreptăţile voastre din sufletul meu şi că stau cu strălucire în faţa Lui şi că mă lepăd de sângele vostru.", "O, fraţii mei preaiubiţi, îndepărtaţi-vă de păcatele voastre; scuturaţi lanţurile aceluia care vrea să vă înlănţuie; veniţi la acel Dumnezeu care este stânca salvării voastre.", "Pregătiţi-vă sufletele pentru acea zi glorioasă când dreptatea va fi împărţită celor drepţi, chiar Ziua judecăţii, pentru ca voi să nu vă chirciţi de groază; pentru ca voi să nu vă aduceţi aminte de păcatul vostru îngrozitor în perfecţiune şi să trebuiască să exclamaţi: Sfinte, sfinte sunt judecăţile Tale, o, Doamne Dumnezeule Atotputernic—dar eu îmi cunosc păcatul; am călcat legea, iar nelegiuirile sunt ale mele; şi diavolul a pus stăpânire pe mine, iar eu sunt o pradă a nenorocirii lui groaznice.", "Dar iată, fraţii mei, este potrivit să vă trezesc la realitatea îngrozitoare a acestor lucruri? V-aş răni eu sufletele voastre dacă minţile voastre ar fi pure? Aş fi eu limpede cu voi, după limpezimea adevărului, dacă aţi fi fără de păcat?", "Iată, dacă aţi fi sfinţi, eu v-aş vorbi despre sfinţenie; dar pentru că voi nu sunteţi sfinţi şi pentru că vă uitaţi la mine ca la un învăţător, este necesar şi potrivit ca eu să vă învăţ care sunt consecinţele păcatului.", "Iată, sufletului meu îi este scârbă de păcat, iar inima mea se bucură în dreptate; iar eu voi preamări numele sfânt al Dumnezeului meu.", "Veniţi, fraţii mei, fiecare dintre voi care este însetat, veniţi la apă; iar cel care nu are nici un ban, să vină şi să cumpere şi să mănânce; da, vino şi cumpără vin şi lapte, fără bani şi fără preţ.", "Prin urmare, nu cheltuiţi bani pe ceea ce nu are nici o valoare, nici munca voastră pe ceea ce nu aduce satisfacţii. Ascultaţi-mă cu sârguinţă şi aduceţi-vă aminte de cuvintele pe care le-am spus; şi veniţi către Cel Sfânt al lui Israel şi îndestulaţi-vă cu ceea ce nu piere şi nici nu poate fi corupt şi lăsaţi-vă sufletul să se bucure în abundenţă.", "Iată, fraţii mei preaiubiţi, aduceţi-vă aminte de cuvintele Dumnezeului vostru; rugaţi-vă la El toată ziua, iar noaptea aduceţi mulţumiri numelui Lui cel sfânt. Lăsaţi inimile voastre să se bucure.", "Şi iată, cât de mari sunt legămintele Domnului şi cât de mare este bunăvoinţa Lui faţă de copiii oamenilor; şi datorită măreţiei Lui şi a harului şi milostenie Lui, El ne-a făgăduit că seminţia noastră nu va fi distrusă cu totul, trupeşte, ci că El o va păstra; şi în generaţiile viitoare ei vor deveni o ramură dreaptă a casei lui Israel.", "Şi acum, fraţii mei, aş dori să vă vorbesc mai mult; dar restul cuvintelor mele vi le voi spune mâine. Amin."]}, {"name": "10", "verses": ["Şi acum eu, Iacov, vă vorbesc iarăşi vouă, fraţii mei preaiubiţi, despre această ramură dreaptă despre care v-am vorbit.", "Căci iată, făgăduielile pe care le-am primit sunt făgăduieli care ţin de trup; prin urmare, aşa cum mi s-a arătat mie că mulţi dintre copiii noştri vor pieri trupeşte din cauza necredinţei, totuşi, Dumnezeu va fi milos cu mulţi; şi copiii noştri vor fi salvaţi pentru ca ei să poată ajunge la ceea ce le va da lor cunoaşterea adevărată a Mântuitorului lor.", "Prin urmare, aşa cum v-am spus, este necesar şi potrivit ca Hristos—căci în noaptea din urmă îngerul mi-a spus că acesta trebuie să fie numele Lui—să vină printre iudei, printre cei care sunt cea mai păcătoasă parte a lumii; iar ei Îl vor răstigni pe El—căci aşa vrea Dumnezeul nostru şi nu este nici o altă naţiune de pe pământ care să-L răstignească pe Dumnezeul lor.", "Căci dacă minunile foarte mari ar fi făcute printre alte naţiuni, acestea s-ar pocăi şi ar şti că El este Dumnezeul lor.", "Dar din cauza vicleşugurilor preoţeşti, precum şi din cauza nedreptăţilor, cei din Ierusalim se vor încăpăţâna împotriva Lui pentru ca El să fie răstignit.", "Prin urmare, din cauza nedreptăţilor lor, distrugere şi foamete, şi molimi şi vărsare de sânge vor veni peste ei; iar cei care nu vor fi distruşi vor fi împrăştiaţi printre toate naţiunile.", "Dar iată, aşa spune Domnul Dumnezeu: Când ziua aceea va veni, când vor crede în Mine că Eu sunt Hristos, atunci am făcut un legământ solemn cu strămoşii lor, că ei vor fi reconstituiţi în trup, pe pământ, în ţările moştenirii lor.", "Şi se va întâmpla că ei vor fi adunaţi din îndelungata lor împrăştiere, din insulele mării şi din cele patru colţuri ale lumii; iar popoarele neamurilor vor fi mari în ochii Mei, spune Dumnezeu, ducându-i pe ei în ţările moştenirii lor.", "Da, regii neamurilor vor fi taţi adoptivi pentru ei, iar reginele lor vor fi mame adoptive; prin urmare, făgăduinţele Domnului pentru neamuri sunt mari, căci aşa a spus El, şi cine poate tăgădui aceasta?", "Dar iată, această ţară, a spus Dumnezeu, va fi o ţară a moştenirii tale, iar neamurile vor fi binecuvântate în ţară.", "Şi această ţară va fi o ţară a libertăţii pentru neamuri, şi în această ţară nu vor fi regi care să se ridice împotriva neamurilor.", "Şi Eu voi întări această ţară împotriva tuturor celorlalte popoare.", "Iar cel care luptă împotriva Sionului va pieri, a spus Dumnezeu.", "Căci cel care ridică un rege împotriva Mea va pieri, căci Eu, Domnul, Regele Cerului, voi fi regele lor şi Eu voi fi o lumină în vecii vecilor pentru cei care ascultă de cuvintele Mele.", "Prin urmare, pentru ca legămintele Mele pe care le-am făcut cu copiii oamenilor să fie împlinite, în legătură cu lucrurile pe care Eu le voi face pentru ei în timp ce ei sunt în trup, Eu trebuie să distrug lucrările secrete ale întunericului, ale crimelor şi ale lucrurilor abominabile.", "Prin urmare, cei care luptă împotriva Sionului, atât iudeii, cât şi neamurile, atât sclavii, cât şi cei liberi, atât bărbaţi, cât şi femei, vor pieri; căci ei sunt aceia care sunt curvele întregului pământ; căci cei care nu sunt pentru Mine sunt împotriva Mea, spune Dumnezeul nostru.", "Căci Eu voi îndeplini făgăduielile Mele pe care le-am făcut copiilor oamenilor, că le voi împlini pentru ei în timp ce ei sunt în trup—", "Prin urmare, fraţii mei preaiubiţi, aşa spune Dumnezeul nostru: Eu voi pedepsi seminţia voastră cu mâna neamurilor; cu toate acestea, Eu voi înmuia inimile neamurilor pentru ca ele să fie ca un părinte pentru ei; prin urmare, neamurile vor fi binecuvântate şi numărate printre cei din casa lui Israel.", "Prin urmare, Eu voi sfinţi această ţară pentru seminţia voastră şi pentru aceia care vor fi număraţi în seminţia voastră în vecii vecilor, ca să fie ţara moştenirii lor; căci aceasta este o ţară aleasă, spune Dumnezeu către mine, mai presus decât toate celelalte ţări; prin urmare, Eu voi cere ca toţi oamenii care locuiesc acolo să Mă preaslăvească, spune Dumnezeu.", "Şi acum, fraţii mei preaiubiţi, văzând că Dumnezeul nostru cel milos ne-a făcut cunoscut atât de multe despre aceste lucruri, să ne aducem aminte de El şi să ne lepădăm de păcatele noastre şi să nu ne plecăm capul, căci noi nu suntem alungaţi; cu toate acestea, noi am fost conduşi afară din ţara moştenirii noastre; dar am fost conduşi într-o ţară mai bună, căci Domnul a făcut ca marea să fie calea noastră şi noi suntem pe o insulă a mării.", "Dar mari sunt făgăduinţele Domnului către cei care sunt pe insulele mării; prin urmare, vorbind despre insule, înţelegem că trebuie să fie mai multe la număr decât aceasta, iar ele sunt locuite, de asemenea, de fraţi de-ai noştri.", "Căci iată, Domnul Dumnezeu i-a condus afară din casa lui Israel din când în când, după voinţa şi plăcerea Lui. Şi acum iată, Domnul îşi aduce aminte de toţi aceia care au fost dezrădăcinaţi; prin urmare, El îşi aduce aminte şi de noi.", "De aceea, înveseliţi-vă inimile şi aduceţi-vă aminte că voi sunteţi liberi să acţionaţi pentru voi înşivă—să alegeţi calea morţii nepieritoare sau calea vieţii veşnice.", "Prin urmare, fraţii mei preaiubiţi, împăcaţi-vă cu voinţa lui Dumnezeu şi nu cu voinţa diavolului şi a trupului; şi aduceţi-vă aminte, după ce v-aţi împăcat cu Dumnezeu, că numai în şi prin harul lui Dumnezeu puteţi să fiţi salvaţi.", "Prin urmare, fie ca Dumnezeu să vă scoale din morţi prin puterea învierii, precum şi din moartea nepieritoare prin puterea ispăşirii, pentru ca voi să puteţi fi primiţi în Împărăţia veşnică a lui Dumnezeu, ca să-L preamăriţi prin har divin. Amin."]}, {"name": "11", "verses": ["Şi acum, Iacov a spus mult mai multe lucruri către poporul meu în acel timp; cu toate acestea, numai pe acestea le-am scris, căci lucrurile pe care le-am scris îmi sunt de ajuns.", "Şi acum, eu, Nefi, scriu mai mult din cuvintele lui Isaia căci sufletul meu se desfată în cuvintele lui. Pentru că voi aplica vorbele lui la poporul meu şi le voi trimite până la toţi copiii mei căci el într-adevăr L-a văzut pe Mântuitorul meu, tot aşa cum L-am văzut eu.", "Şi fratele meu, Iacov, de asemenea, L-a văzut pe El, cum şi L-am văzut eu; prin urmare, voi trimite cuvintele lor până la copiii mei, ca să le dovedesc că vorbele mele sunt adevărate. Şi astfel, prin cuvintele a trei oameni, a spus Dumnezeu, Eu voi întemeia cuvântul Meu. Cu toate acestea, Dumnezeu trimite mai mulţi martori şi dovedeşte toate cuvintele Sale.", "Iată, sufletul meu se desfată dovedind poporului meu adevărul venirii lui Hristos; căci pentru acest scop a fost dată legea lui Moise; şi toate lucrurile care au fost date de Dumnezeu omului, de la începutul lumii, sunt o reprezentare a Lui.", "Şi, de asemenea, sufletul meu se desfată în legămintele Domnului, pe care El le-a făcut cu strămoşii noştri; da, sufletul meu se desfată în harul Lui şi în dreptatea şi puterea şi mila Lui, în planul măreţ şi veşnic al salvării de la moarte.", "Iar sufletul meu se desfată dovedind poporului meu că, dacă Hristos n-ar veni, atunci toţi oamenii ar trebui să piară.", "Pentru că, dacă Hristos n-ar fi, atunci nici Dumnezeu n-ar fi; şi dacă Dumnezeu n-ar fi, atunci nici noi n-am fi, căci atunci n-ar fi putut fi nici crearea. Dar Dumnezeu este, iar El este Hristos şi El va veni la timpul Său cuvenit.", "Şi acum scriu unele dintre cuvintele lui Isaia pentru ca oricine din poporul meu, care va vedea aceste cuvinte, să-şi înalţe inimile şi să se bucure pentru toţi oamenii. Acum, acestea sunt cuvintele şi voi le puteţi aplica la voi şi la toţi oamenii."]}, {"name": "12", "verses": ["Cuvântul pe care Isaia, fiul lui Amoţ, l-a văzut despre Iuda şi despre Ierusalim:", "Şi se va întâmpla în ultimele zile, când muntele Casei Domnului va fi întemeiat pe vârful munţilor şi va fi înălţat deasupra dealurilor, iar toate naţiunile vor curge către acel loc.", "Şi mulţi oameni se vor duce şi vor spune: Veniţi, să mergem sus la muntele Domnului, la casa Dumnezeului lui Iacov; iar El ne va învăţa căile Sale, iar noi vom păşi pe căile Lui; pentru că din Sion va ieşi legea, iar din Ierusalim cuvântul Domnului.", "Iar El va judeca printre naţiuni şi va pedepsi pe mulţi oameni; iar ei îşi vor făuri din săbiile lor fiare de plug, iar din lăncile lor coase—nici o naţiune nu-şi va ridica sabia împotriva altei naţiuni şi nici nu vor mai învăţa să se războiască.", "O, casă a lui Iacov, veniţi şi să mergem în lumina Domnului; da, veniţi, căci voi toţi sunteţi rătăciţi, fiecare în felul său păcătos.", "De aceea, o, Doamne, Tu ai abandonat poporul Tău, casa lui Iacov, pentru că el este influenţat din Răsărit şi ascultă de vrăjitori care pretind că pot citi viitorul, la fel ca filistenii, şi îşi găseşte bucurie în copiii străinilor.", "Pământul lor este, de asemenea, plin de argint şi aur, iar bogăţiile lor nu au nici un sfârşit; ţara lor este, de asemenea, plină de cai, iar căruţele lor sunt fără de număr.", "Ţara lor este, de asemenea, plină de idoli; ei preaslăvesc lucrul propriilor lor mâini, acela făcut de propriile lor degete.", "Şi omul cel mic nu se pleacă, iar omul cel mare nu se umileşte, de aceea, nu-l ierta.", "O, voi cei păcătoşi, intraţi în pământ şi ascundeţi-vă în ţărână căci frica de Domnul şi slava maiestăţii Sale vă va lovi.", "Şi se va întâmpla că trufia omului va fi umilită şi îngâmfarea oamenilor va fi frântă, iar Domnul singur va fi înălţat în acea zi.", "Căci ziua Domnului oştirilor vine curând peste toate naţiunile, da, asupra fiecăruia; da, asupra celui mândru şi trufaş, asupra fiecăruia care este înălţat şi va trebui să fie doborât.", "Da, iar ziua Domnului va veni asupra tuturor cedrilor din Liban, căci ei sunt mari şi înălţaţi; şi asupra tuturor stejarilor din Basan.", "Şi asupra tuturor munţilor înalţi, şi asupra tuturor dealurilor, şi asupra tuturor naţiunilor care sunt înălţate, şi asupra fiecărui popor;", "Şi asupra fiecărui turn înalt şi asupra fiecărui zid fortificat;", "Şi asupra tuturor corăbiilor de pe mare şi asupra tuturor corăbiilor de la Tars şi asupra a tot ceea ce este plăcut la vedere.", "Trufia omului va fi frântă, iar îngâmfarea oamenilor va fi micşorată; iar Domnul singur va fi înălţat în ziua aceea.", "Iar El va face ca toţi idolii să piară.", "Iar aceştia se vor duce în găurile pietrelor şi în grotele pământului, căci frica Domnului îi va cuprinde şi slava măreţiei Lui îi va pedepsi atunci când El se va ridica pentru ca să zdruncine pământul.", "În ziua aceea, orice om trebuie să arunce la cârtiţe şi la lilieci pe idolii lui de argint şi pe idolii lui de aur pe care i-a făcut pentru el însuşi, ca să-i preaslăvească;", "Să intre în crăpăturile pietrelor şi în vârful rocilor aspre, căci frica Domnului va veni peste ei, iar măreţia slăvii Lui îi va lovi atunci când El se va ridica pentru a zdruncina pământul.", "Feriţi-vă de omul a cărui răsuflare este în nările sale; căci cine este el ca să-l luaţi în seamă?"]}, {"name": "13", "verses": ["Căci iată, Domnul, Domnul oştirilor, va lua înapoi de la Ierusalim şi de la Iuda, sprijinul şi toate lucrurile, toată pâinea şi toată apa—", "Pe omul cel puternic şi pe soldat, pe judecător şi pe profet, precum şi pe cel înţelept şi pe cel bătrân;", "Pe căpitanul celor cincizeci şi pe omul de vază, pe consilier şi pe şarlatanul înşelător şi pe oratorul cel priceput.", "Iar Eu le voi da copii ca să fie prinţii lor, iar ţâncii vor domni asupra lor.", "Şi poporul va fi asuprit, unul de către celălalt şi fiecare de către vecinul său; copilul se va purta cu mândrie faţă de cel bătrân, iar cel de nimic faţă de cel de vază.", "Când un om va lua pe fratele său din casa tatălui său şi va spune: Tu ai îmbrăcăminte, fii conducătorul nostru şi nu lăsa această ruină să intre sub mâna ta—", "În ziua aceea, el va jura, zicând: Eu nu voi fi un vindecător; căci în casa mea nu este nici pâine şi nici îmbrăcăminte; nu mă faceţi pe mine conducătorul poporului.", "Căci Ierusalimul este ruinat, iar Iuda este căzut pentru că vorbele şi faptele lor au fost împotriva Domnului ca să înfrunte ochii slăvii Lui.", "Faţa lor poartă mărturie împotriva lor şi declară că păcatul lor este chiar ca cel al Sodomei, iar ei nu pot să ascundă aceasta. Vai de sufletele lor, căci ei au atras răul asupra lor înşişi!", "Spune celor drepţi că totul este bine cu ei; căci vor mânca rodul faptelor lor.", "Vai de cei păcătoşi, căci ei vor pieri; căci răsplata mâinilor lor va fi peste ei!", "Cât despre poporul meu, copiii sunt asupritorii lor şi femeile domnesc peste ei. O, poporul meu, cei care te conduc te fac să greşeşti şi distrug calea drumurilor tale.", "Domnul se va ridica pentru ca să apere şi să-i judece pe oameni.", "Domnul va începe judecata cu cei bătrâni din poporul Său şi cu prinţii acestuia; căci voi aţi mâncat via şi ceea ce aţi jefuit de la săraci, în casele voastre.", "Ce vreţi? Voi îmi faceţi poporul bucăţele şi oprimaţi pe cei săraci, spune Domnul Dumnezeul oştirilor.", "Mai mult, Domnul a spus: Pentru că fiicele Sionului sunt îngâmfate şi păşesc cu spinările băţoase şi cu priviri pofticioase, păşind cu afectare şi zornăind din picioarele lor—", "De aceea, Domnul va lovi cu râie vârful capului fiicelor Sionului şi Domnul va dezveli părţile secrete ale trupului lor.", "În ziua aceea, Domnul va îndepărta bravada ornamentelor lor zornăitoare, acoperământul capului lor, şi ornamentele lor de la gât, rotunde ca luna;", "Lanţurile, brăţările şi eşarfele;", "Bonetele şi ornamentele picioarelor, cordeluţele de pe cap şi cutiuţele de mirodenii şi cerceii;", "Inelele şi bijuteriile de la nas;", "Hainele de gală şi mantalele, broboadele care le ascund faţa şi acele de păr;", "Oglinzile şi lenjeria fină, capişoanele şi voalurile.", "Şi se va întâmpla că în loc de parfumuri va fi putoare; şi în loc de o centură, o zdreanţă; şi în loc de păr frumos şi bogat, chelie; şi în loc de rochii largi şi bogate, veşminte strâmte de pânză de sac; arsuri în loc de frumuseţe.", "Bărbaţii tăi vor cădea de sabie, iar vitejii tăi, în război.", "Şi porţile lui se vor tângui şi vor jeli; şi va fi părăsit şi va fi la pământ."]}, {"name": "14", "verses": ["Şi în ziua aceea, şapte femei vor pune stăpânire pe un bărbat, zicând: Noi vom mânca pâinea noastră şi vom purta propriile noastre haine; lasă-ne numai să ne cheme după numele Tău ca să scăpăm de ruşine.", "În ziua aceea, ramura Domnului va fi frumoasă şi glorioasă; rodul pământului foarte gustos şi delicat pentru cei care sunt scăpaţi din Israel.", "Şi se va întâmpla că cei care au rămas în Sion şi cei rămaşi în Ierusalim vor fi numiţi sfinţi, chiar fiecare care este înscris printre cei care trăiesc în Ierusalim—", "Atunci când Domnul va fi spălat murdăria de pe fiicele Sionului şi va fi purificat Ierusalimul de sângele care era în el cu spiritul judecăţii şi cu spiritul focului.", "Iar Domnul va face peste fiecare locuinţă de pe muntele Sionului şi peste fiecare adunare a lui un nor de fum în timp de zi şi strălucirea unui foc cu flăcări în timp de noapte; căci asupra întregii slăvi a Sionului va fi o apărare.", "Şi va exista un tabernacol ca să dea umbră în timpul zilei şi să fie loc de refugiu şi adăpost în timp de furtună şi de ploaie."]}, {"name": "15", "verses": ["Şi atunci voi cânta pentru Cel mult-preaiubit al Meu cântecul Celui Drag Mie, despre această vie. Cel Mult-preaiubit are o vie pe un deal foarte fertil.", "Şi El a îngrădit-o şi a adunat pietrele din ea şi a plantat-o cu viţa cea mai aleasă, şi a construit un turn în mijlocul ei şi, de asemenea, a făcut un teasc; şi El a făcut tot ce trebuia ca via să producă struguri; şi ea a produs struguri sălbatici.", "Şi acum, o, voi locuitori ai Ierusalimului şi oameni ai Iudeii, fiţi, vă rog, judecători între Mine şi via Mea.", "Ce s-ar fi putut face mai mult pentru via Mea şi Eu nu am făcut? Prin urmare, când am aşteptat să producă struguri, ea a produs struguri sălbatici.", "Şi acum, gata; o să vă spun ce voi face cu via Mea—voi da jos gardul şi va fi mâncată; şi voi dărâma zidul ei şi va fi călcată în picioare.", "Şi o voi lăsa în părăsire; ea nu va fi nici tunsă, nici săpată; şi buruieni şi mărăcini vor creşte; şi voi porunci norilor să nu mai plouă peste ea.", "Căci via Domnului oştirilor este casa lui Israel, iar oamenii Iudeii sunt plantele care îi aduc bucurie; şi El s-a aşteptat la judecată, şi iată, asuprire; la dreptate, dar iată, plânset.", "Vai de cei care pun casă lângă casă, până când nu mai este nici un loc, ca ei să se aşeze singuri în mijlocul pământului!", "În urechile Mele, a glăsuit Domnul oştirilor, cu adevăr că o mulţime de case vor fi părăsite şi oraşe mari şi frumoase vor fi nelocuite.", "Da, zece acri de vie vor produce numai un bat, iar sămânţa dintr-un omer va produce numai o efă.", "Vai de cei care se scoală dis-de-dimineaţă ca să poată să bea mult până noaptea, iar vinul să le aprindă simţurile!", "Iar harpa şi timpana şi tamburul şi flautul şi vinul sunt la petrecerile lor; dar ei nu iau aminte la lucrarea Domnului şi nici a munca mâinilor Lui.", "De aceea, poporul Meu a fost dus în robie pentru că ei nu au nici o cunoaştere; iar oamenii lor de vază vor fi înfometaţi, iar noroadele lor vor fi uscate de sete.", "De aceea, iadul se măreşte şi îşi deschide gura fără măsură; şi slava lor şi mulţimea lor şi faima lor, precum şi acela care se veseleşte vor coborî în el.", "Şi cel meschin va fi doborât, iar cel puternic va fi umilit, şi ochii celui trufaş vor fi umiliţi.", "Dar Domnul oştirilor va fi înălţat în judecată, iar Dumnezeu, care este sfânt, va fi sfinţit în dreptate.", "Atunci mieii vor paşte după felul lor, iar străinii vor mânca în locurile părăsite de cei bogaţi.", "Vai de cei care aduc nedreptate cu funiile vanităţii şi păcat cu şleaul căruţei;", "Care spun: Lasă-L să se grăbească, să-Şi iuţească lucrul pentru ca noi să-L vedem; şi lasă povaţa Celui Sfânt al lui Israel să se apropie şi să vină pentru ca noi să o cunoaştem.", "Vai de cei care numesc răul bine şi binele rău, care iau întunericul drept lumină şi lumina drept întuneric, care consideră amarul ca fiind dulce, iar dulcele ca fiind amar!", "Vai de cei care sunt deştepţi în proprii lor ochi şi care se cred prevăzători!", "Vai de cei grozavi în a bea vin şi de cei care se voinicesc să amestece băuturi tari;", "Cei care iartă pe cei păcătoşi şi-i răsplătesc şi care îi lipsesc de dreptate pe cei drepţi!", "De aceea, aşa cum focul nimiceşte miriştea şi flacăra consumă pleava, tot aşa rădăcina lor va putrezi, iar florile lor se vor risipi ca pulberea; pentru că au nesocotit legea Domnului oştirilor şi au dispreţuit cuvântul Celui Sfânt al lui Israel.", "De aceea, este mânia Domnului aprinsă împotriva poporului Său, iar El Şi-a întins mâna împotriva lor şi i-a lovit; iar dealurile s-au cutremurat, iar cadavrele au fost aruncate în mijlocul străzilor. Căci toată mânia aceasta a Lui nu s-a potolit, iar mâna Lui este încă întinsă.", "Şi El va înălţa un steag pentru naţiunile din depărtare şi va fluiera către ele de la marginea pământului; şi iată, ei vor veni cu repezeală; nici unul dintre ei nu va fi obosit şi nu se va împiedica.", "Nici unul nu va aţipi şi nu va adormi; brăul nici unuia nu se va desface şi nici şnurul papucilor lor nu se va deznoda;", "Săgeţile lor vor fi ascuţite, iar arcurile lor încordate, iar copitele cailor lor vor părea tari ca piatra, iar roţile căruţelor lor ca vârtejurile vântului, răcnetele lor ca acelea ale leilor.", "Ei vor răcni ca leii tineri; da, vor răcni şi vor ţine bine prada şi o vor căra departe în siguranţă şi nimeni nu o va elibera.", "Şi în ziua aceea, vor răcni împotriva lor la fel ca urletul mării; şi dacă ei se uită către pământ, iată, întuneric şi jale, iar lumina cerului lui este întunecată."]}, {"name": "16", "verses": ["În anul când regele Ozia a murit, eu L-am văzut, de asemenea, pe Domnul şezând pe un tron, sus şi ridicat în înălţime, iar trena Lui umplea templul.", "Deasupra Lui stăteau serafimii; fiecare dintre ei avea şase aripi; cu două dintre ele şi-a acoperit faţa; cu două şi-a acoperit picioarele; iar cu două zbura.", "Iar unul a strigat către celălalt şi a zis: Sfânt, sfânt, sfânt este Domnul oştirilor; pământul întreg este plin de slava Lui.", "Iar coloanele porţii s-au mişcat la glasul celui care striga, iar casa era plină de fum.", "Atunci am spus: Vai de mine! căci eu sunt pierdut; pentru că sunt un om cu buze necurate; şi trăiesc în mijlocul unui popor cu buze necurate; căci ochii mei L-au văzut pe Rege, pe Domnul oştirilor.", "Atunci, unul dintre serafimi a zburat către mine, având un cărbune aprins în mână, pe care el îl luase cu un cleşte de pe altar.", "Şi l-a pus pe acesta peste gura mea şi a spus: Iată, acesta ţi-a atins buzele; şi nedreptatea ta este ştearsă, şi păcatul tău este purificat.", "Şi am auzit glasul Domnului, zicând: Pe cine trebuie să trimit şi cine se va duce pentru Noi? Atunci am spus: Aici sunt; trimite-mă pe mine.", "Iar El a spus: Du-te şi spune acestui popor—Într-adevăr, voi auziţi, dar ei nu înţelegeţi; şi într-adevăr voi vedeţi, dar ei nu îşi dau seama.", "Întăreşte inima acestui popor, şi surzeşte-i şi închide-le ochii—ca să nu vadă cu ochii lor şi să audă cu urechile lor şi să înţeleagă cu inima lor şi să fie convertiţi şi vindecaţi.", "Apoi am spus: Doamne, cât timp? Şi El a spus: Până când oraşele vor fi golite de locuitori şi casele vor fi fără bărbat, şi ţara va fi pustie cu totul;", "Iar Domnul i-a dus pe oameni departe, căci va fi un mare pustiu în mijlocul ţării.", "Dar totuşi va fi o zecime şi ei se vor întoarce şi vor fi nimiciţi, ca un tei şi ca un stejar a căror substanţă este în ei când îşi leapădă frunzele; tot astfel, seminţia sfântă fi substanţa lor."]}, {"name": "17", "verses": ["Şi s-a întâmplat în zilele lui Ahaz, fiul lui Iotam, fiul lui Ozia, regele Iudeii, că Reţin, regele Siriei şi Pecah, fiul lui Remalia, regele lui Israel, au plecat spre Ierusalim ca să se războiască împotriva lui, dar nu au putut să-l învingă.", "Iar celor din casa lui David li s-a spus: Siria este aliată cu Efraim. Iar inima sa este mişcată şi, de asemenea, inima poporului său, tot aşa cum copacii pădurii sunt mişcaţi de vânt.", "Atunci, Domnul a vorbit către Isaia: Du-te acum tot înainte ca să-l întâlneşti pe Ahaz, tu şi fiul tău, Şir-Iaşub, la capătul apeductului bazinului de sus, pe drumul care duce la nălbitorul de pânză.", "Şi spune-i acestuia: Ia aminte şi fii liniştit; nu te teme, nici nu avea inima slăbită din cauza celor două zdrenţe fumegânde, din cauza furiei groaznice a lui Reţin împotriva Siriei şi a fiului lui Remalia.", "Căci Siria, Efraim şi fiul lui Remalia au conspirat împotriva ta, zicând:", "Să ne ridicăm împotriva Iudeii şi s-o atacăm, şi să facem o gaură în zidurile ei pentru noi şi să punem un rege în mijlocul ei, da pe fiul lui Tabeel.", "Astfel spune Domnul Dumnezeu: Aceasta nu este posibil şi nu se va întâmpla.", "Căci capul Siriei este Damascul, iar conducătorul Damascului este Reţin; iar în şaizeci şi cinci de ani, Efraimul va fi distrus, aşa încât nu va mai fi un popor.", "Şi capul Efraimului este Samaria, iar capul Samariei este fiul lui Remalia. Dacă voi nu credeţi, atunci cu siguranţă nu veţi fi întemeiaţi.", "Mai mult, Domnul a vorbit iarăşi către Ahaz, zicând:", "Cere un semn de la Domnul Dumnezeul tău; cere-l fie în adâncuri, fie în înălţimile de sus.", "Dar Ahaz a spus: Eu nu voi cere şi nici nu-L voi ispiti pe Domnul.", "Şi el a spus: Ascultaţi-mă acum, o, casa lui David; nu este destul că puneţi la încercare răbdarea oamenilor; acum vreţi să puneţi la încercare şi răbdarea Dumnezeului meu?", "De aceea, Domnul Însuşi vă va da un semn—Iată, o fecioară va zămisli şi va purta un fiu şi-L va numi Emanuel.", "Unt şi miere va mânca El pentru ca să ştie să refuze răul şi să aleagă binele.", "Căci înainte ca acest copil să ştie să refuze răul şi să aleagă binele, ţara pe care tu o urăşti va fi părăsită de către amândoi regii ei.", "Domnul va aduce asupra ta şi asupra poporului tău şi asupra casei tatălui tău zile care nu au venit din ziua când Efraim s-a despărţit de Iuda, regele Asiriei.", "Şi se va întâmpla în ziua aceea că Domnul va şuiera după musca din partea cea mai îndepărtată a Egiptului şi după albina din ţara Asiriei.", "Şi ele vor veni şi se vor aşeza toate în văile cele pustiite şi în crăpăturile pietrelor, prin toţi mărăcinii şi în toate tufişurile.", "În aceeaşi zi, Domnul va rade cu o lamă împrumutată de la cei de dincolo de râu, de la regele Asiriei, capul şi părul de pe picioare; şi, de asemenea, El va rade chiar şi barba.", "Şi se va întâmpla în acea zi că fiecare om va hrăni o viţea şi două oi;", "Şi se va întâmpla că, din abundenţa laptelui pe care acestea îl vor da, ei vor mânca unt; căci lapte şi miere va mânca fiecare din cei rămaşi în ţară.", "Şi se va întâmpla în acea zi că, acolo unde astăzi sunt o mie de butuci de viţă de vie care valorează o mie de lingouri de argint, acolo va fi numai iarbă neagră şi mărăcini.", "Cu săgeţi şi cu arcuri vor veni oamenii acolo, căci toată ţara va fi numai iarbă neagră şi mărăcini.", "Şi nimeni nu se va mai duce la dealurile prăşite cu sapa, de frica ierbii negre şi a mărăcinilor; ci acolo vor fi mânaţi boii şi animalele de păşune mai mici."]}, {"name": "18", "verses": ["Mai mult, cuvântul Domnului mi-a spus: Ia un sul mare de pergament şi scrie pe el cu o peniţă omenească despre Maher-Şalal-Haş-Baz.", "Şi am luat doi martori de încredere, pe preotul Urie şi pe Zaharia, fiul lui Ieberechia.", "Şi m-am dus la profetesă; iar ea a zămislit şi a născut un fiu. Iar Domnul a spus către mine: Dă-i numele Maher-Şalal-Haş-Baz.", "Căci iată, copilul nu va şti să strige: Tatăl meu şi mama mea înainte ca bogăţiile Damascului şi prăzile Samariei să fie luate din faţa regelui Asiriei.", "Şi Domnul iarăşi a vorbit către mine, zicând:", "Pentru că acest popor a dispreţuit apele liniştite din Siloe şi se bucură de Reţin şi de fiul lui Remalia;", "De aceea acum, iată, Domnul va trimite asupra lor râului, mari şi puternice, chiar pe regele Asiriei şi toată slava lui; şi el va veni pe toate canalele lui şi se va revărsa peste toate malurile lui.", "Şi el va trece prin Iudeea; el se va revărsa şi va ajunge chiar până la gât; iar întinderea aripilor lui va umple lărgimea întregii Tale ţări, o, Emanuel.", "Uniţi-vă, o, voi oameni, şi veţi fi rupţi în bucăţele; şi voi toţi din ţările îndepărtate, ascultaţi; încingeţi-vă şi veţi fi rupţi în bucăţele; da, încingeţi-vă şi veţi fi sfărâmaţi în bucăţele.", "Sfătuiţi-vă între voi şi totul va fi degeaba; luaţi hotărâri şi acestea nu vor rezista; pentru că Dumnezeu este cu noi.", "Căci aşa a spus Domnul către mine cu fermitate şi m-a sfătuit să nu merg pe urma acestui popor, zicând:", "Nu spune că este o uneltire tot ceea ce acest popor spune că este o uneltire; nici nu te teme de ceea ce se tem ei şi nici nu te speria.", "Sfinţiţi pe Însuşi Domnul oştirilor, de El să vă temeţi şi de El să vă înspaimântaţi.", "Iar El va fi un adăpost sfânt; dar va fi o piatră de poticnire şi o stâncă de păcătuire pentru amândouă casele lui Israel, o cursă şi un laţ pentru locuitorii Ierusalimului.", "Şi mulţi dintre ei se vor împiedica şi vor cădea, şi vor fi distruşi, şi vor fi prinşi, şi vor fi luaţi.", "Înveleşte această mărturie, pecetluieşte legea printre ucenicii Mei.", "Iar eu Îl voi aştepta pe Domnul care Îşi ascunde faţa de casa lui Iacov, iar eu Îl voi căuta pe El.", "Iată, eu şi copiii pe care Domnul mi i-a dat suntem semne şi minuni în Israel de la Domnul oştirilor, Cel care trăieşte în muntele Sionului.", "Iar atunci când ei vă vor spune: Căutaţi-i pe aceia care au spirite cunoscute şi pe vrăjitorii care privesc pe furiş şi bodogănesc—nu trebuie un popor să-l caute pe Dumnezeul lor pentru ca cei în viaţă să audă de la cei morţi?", "De lege şi de mărturie; iar dacă ei nu vorbesc în acord cu acest cuvânt, este pentru că nu este în ei nici o lumină.", "Iar ei vor trece prin aceasta împovăraţi şi flămânzi; şi se va întâmpla că, atunci când vor fi flămânzi, atunci se vor mânia şi-L vor blestema pe regele lor şi pe Dumnezeul lor şi îşi vor ridica privirile către înălţimi.", "Şi se vor uita la pământ şi vor vedea necaz şi întuneric, bezna fricii şi vor fi mânaţi către întuneric."]}, {"name": "19", "verses": ["Cu toate acestea, bezna nu va fi aşa de mare cum era în timpul marilor necazuri când, întâi, el a lovit ţara lui Zabulon şi ţara lui Neftali, iar apoi a lovit mai puternic pe calea Mării Roşii, dincolo de Iordan, în Galilea popoarelor.", "Oamenii care au mers în întuneric au văzut o mare lumină; cei care locuiesc în ţara umbrei morţii, asupra lor a strălucit lumina.", "Tu ai înmulţit popurul şi i-ai dat bucurii mari—ei se bucură înaintea Ta, cum se bucură la seceriş şi cum se veselesc oamenii la împărtirea prăzii.", "Căci Tu ai sfărâmat jugul poverii ei şi greutatea de pe umerii ei şi toiagul celui care o subjugă.", "Căci fiecare luptă a războinicului este însoţită de un zgomot neclar şi de veşminte pline de sânge; dar toate acestea vor fi aruncate într-un foc arzând.", "Căci un Copil a fost născut pentru noi; un Fiu ne este dat; iar domnia se va sprijini pe umerii Lui; iar numele Lui va fi Minunat, Sfătuitor, Dumnezeu cel Puternic, Părinte Veşnic, Prinţul Păcii.", "Sporirea domniei şi a păcii nu va avea sfârşit pe tronul lui David şi peste împărăţia lui pentru a o rândui, ca s-o întemeieze în judecată şi dreptate, acum şi în vecii vecilor. Râvna Domnului oştirilor va face toate acestea.", "Domnul a trimis cuvântul Său către Iacov şi acesta a căzut ca un trăsnet peste Israel.", "Şi toţi oamenii vor şti, chiar şi Efraim şi locuitorii Samariei, cei care spun cu mândria şi îngâmfarea inimii:", "Cărămizile au căzut pe jos, dar noi vom construi cu pietre cioplite; sicomorii sunt tăiaţi, dar noi îi vom înlocui cu cedri.", "De aceea, Domnul va ridica pe duşmanii lui Reţin împotriva lui şi-i va uni laolaltă pe duşmanii lui;", "Şi pe sirieni în faţă, iar pe filisteni în spate; iar ei îl vor devora pe Israel cu gura plină. Căci toată mânia aceasta a Lui nu a slăbit, iar mâna Lui este încă întinsă.", "Pentru că poporul nu se întoarce către cel care îl loveşte şi nici nu caută pe Domnul oştirilor.", "De aceea, Domnul va alunga din Israel capul şi coada, ramura şi trestia într-o singură zi.", "Cel bătrân, el este capul; iar profetul care îi învaţă minciuni, el este coada.", "Căci conducătorii acestui popor îi fac să greşească; şi cei care sunt conduşi de aceştia sunt distruşi.", "De aceea, Domnul nu va avea nici o bucurie în copiii lor şi nici milă de orfani şi de văduve; căci fiecare dintre ei este un ipocrit şi un făcător de rele şi fiecare gură spune lucruri nebuneşti. Căci toată mânia aceasta a Lui nu a slăbit, iar mâna Lui este încă întinsă.", "Căci răutatea arde ca focul; el va devora mărăcinii şi spinii şi se va aprinde în desişurile cele mai dese ale pădurilor; iar acestea se vor mistui în fumul care se ridică în sus.", "Din cauza mâniei Domnului oştirilor, ţara este întunecată; şi poporul va fi ca ars de foc; nici un om nu-şi va cruţa fratele.", "Şi el va fura în dreapta şi va fi flămând; şi va mânca în stânga şi ei nu vor fi sătui; va mânca fiecare om carnea propriului său braţ—", "Manase pe Efraim, iar Efraim pe Manase; ei împreună vor fi împotriva lui Iuda. Căci toată mânia aceasta a Lui nu a slăbit, iar mâna Lui este încă întinsă."]}, {"name": "20", "verses": ["Vai de cei care dau hotărâri nedrepte şi care scriu nenorocirea pe care au impus-o,", "Ca să-i lipsească pe cei nevoiaşi de judecată şi să-i jefuiască de dreptate pe cei săraci ai poporului Meu, pentru ca văduvele să fie prada lor şi pentru ca ei să poată să-i jefuiască pe orfani!", "Şi ce veţi face în ziua pedepsei şi în nenorocirea care va veni din depărtare? La cine veţi fugi pentru ajutor? Şi unde veţi lăsa slava voastră?", "Fără Mine ei vor îngenunchea printre prizonieri şi vor cădea sub cei ucişi. Căci toată această mânie a Lui nu a slăbit, iar mâna Lui este încă întinsă.", "O, asirianule, toiagul mâniei Mele, şi nuiaua din mâna lor este mânia lor.", "Eu îl voi trimite împotriva unei naţiuni făţarnice; iar împotriva poporului pe care sunt mâniat îi voi da sarcina să-i jefuiască şi să-i prade şi să-i doboare jos ca pe noroiul de pe drumuri.", "Totuşi el nu intenţionează asta şi nici inima lui nu gândeşte aşa; dar în inima lui el hotărăşte să distrugă şi să alunge multe naţiuni.", "Căci el a spus: Nu sunt toţi prinţii mei şi regi?", "Nu este Calno la fel ca şi Carchemiş? Nu este Hamat la fel ca şi Arpad? Nu este Samaria la fel ca şi Damascul?", "După cum mâna mea a pus temelia împărăţiilor idolilor, ale căror imagini cioplite le depăşesc pe cele ale Ierusalimului şi ale Samariei;", "Să nu fac eu Ierusalimului şi idolilor lui ce am făcut Samariei şi idolilor ei?", "Prin urmare se va întâmpla că, atunci când Domnul a împlinit toată lucrarea Sa asupra Muntelui Sion şi asupra Ierusalimului, voi pedepsi rodul inimii mândre a regelui Asiriei şi slava privirii lui semeţe.", "Căci el a spus: Prin tăria mâinii mele şi prin înţelepciunea mea am făcut eu toate lucrurile acestea; căci eu sunt priceput; şi am mutat graniţele popoarelor, şi le-am jefuit bogăţiile, şi ca un viteaz i-am doborât pe locuitori;", "Iar mâna mea a găsit bogăţiile oamenilor ca pe un cuib; şi aşa cum aduni ouă părăsite, tot aşa am adunat întreg pământul; şi nu a fost nimeni care să mişte aripa sau să deschidă gura, sau să ciripească.", "Trebuie toporul să se mândrească împotriva celui care se foloseşte de el? Trebuie ferăstrăul să se preamărească împotriva aceluia care-l mânuieşte? Ca şi cum toiagul s-ar mişca singur împotriva celor care-l ridică, sau ca şi cum nuiaua s-ar ridica în sus singură, de parcă n-ar fi de lemn!", "De aceea, Domnul, Domnul oştirilor, va trimite sărăcie împotriva celor bogaţi ai săi; şi sub slava Sa va aprinde o flacără ca pârjolul unui foc.", "Iar lumina lui Israel va fi un foc, iar Cel Sfânt va fi o flacără şi acestea vor arde şi vor devora spinii şi mărăcinii săi într-o singură zi;", "Şi va mistui semeţia pădurii şi a câmpiilor lui fertile, suflet şi trup; şi ei vor fi ca şi atunci când stegarul cade.", "Iar copacii lui care vor rămâne vor fi aşa de puţini, încât chiar şi un copil îi va putea număra.", "Şi se va întâmpla în acea zi că cei care vor rămâne din Israel şi cei care vor scăpa din casa lui Iacov nu se vor mai sprijini pe cel care i-a lovit, ci într-adevăr se vor sprijini pe Domnul, Cel Sfânt al lui Israel.", "Cei rămaşi, da, chiar şi cei rămaşi după Iacov, se vor întoarce la Dumnezeul cel Puternic.", "Căci, deşi poporul tău, Israele, va fi ca nisipul mării, totuşi numai o rămăşiţă a sa se va întoarce; iar nimicirea decretată va fi plină de dreptate.", "Căci Domnul, Dumnezeul oştirilor va aduce această distrugere hotărâtă peste toată ţara.", "De aceea, aşa a spus Domnul, Dumnezeul oştirilor, o, poporul meu, care trăieşti în Sion, nu te teme de asirian; el te va lovi cu un băţ şi va ridica bâta împotriva ta, la fel ca în Egipt.", "Căci după un timp scurt, mânia Mea va înceta şi furia Mea va fi potolită de distrugerea lor.", "Iar Domnul oştirilor va aţâţa o pacoste pentru el, tot aşa cum a făcut-o în măcelul lui Madian la Muntele Orebului; şi aşa cum toiagul Lui a fost ridicat asupra mării, tot aşa îl va ridica El, ca în Egipt.", "Şi se va întâmpla în acea zi, că povara lui va fi luată de pe umerii tăi, iar jugul lui va fi luat de pe gâtul tău, iar jugul va fi distrus din cauza ungerii.", "El a venit la Aiat, a trecut prin Migron, iar la Micmaş El şi-a lăsat boccelele.", "Ei au trecut peste trecătoare şi au poposit la Gheba; Ramat se teme; Ghibea a lui Saul a fugit.", "Ridică-ţi glasul, o, tu fiică a lui Galim; fă ca Laiş să audă aceasta, o, sărmane Anatot.", "Madmena a fost îndepărtat; locuitorii Ghebimului se adună ca să fugă.", "Pentru ziua aceea va rămâne el la Nob; cu mâna va face un semn ameninţător către muntele fiicei lui Sion, către dealul Ierusalimului.", "Iată, Domnul, Domnul oştirilor va rupe creanga cu spaimă; iar cele mai înalte vor fi doborâte; iar cei înfumuraţi vor fi umiliţi.", "Şi El va tăia cu toporul desişurile pădurilor, iar Libanul va cădea de mâna Celui Puternic."]}, {"name": "21", "verses": ["Şi va ieşi o creangă din tulpina lui Isai, iar o ramură va creşte din rădăcinile lui.", "Iar Spiritul Domnului va fi asupra lui, spiritul înţelepciunii şi înţelegerii, spiritul sfatului şi puterii, spiritul cunoaşterii şi al fricii de Domnul.", "Şi-l va face să înţeleagă repede frica de Domnul; şi nu va judeca după ceea ce ochii săi au văzut şi nu va acuza după ceea ce urechile sale au auzit.", "Ci cu dreptate îl va judeca pe cel sărac şi cu justeţe îl va acuza pe cel nenorocit al pământului; şi El va lovi pământul cu toiagul buzelor Sale, iar cu răsuflarea buzelor Sale îl va ucide pe cei răi.", "Şi dreptatea va fi brâul coapselor Sale şi credinţa va fi brâul domniei Lui.", "Iar lupul va trăi împreună cu mielul şi leopardul se va întinde alături de ied; viţelul, puiul de leu şi vitele îngrăşate vor fi împreună şi le va mâna un copilaş.", "Şi vaca şi ursul vor paşte; puii lor vor sta împreună; iar leul va mânca paie la fel ca şi boul.", "Şi pruncul de ţâţă se va juca la gaura viperii, iar copilul înţărcat va pune mâna pe culcuşul şarpelui.", "Ei nu vor lovi şi nici distruge în tot muntele Meu sfânt, căci pământul va fi plin de cunoaşterea Domnului, tot aşa cum apele acoperă marea.", "Şi în ziua aceea o rădăcină a lui Isai se va înălţa ca un steag al poporului; pe acesta Îl vor căuta neamurile; iar locul păstrat de El pentru credincioşi va fi glorios.", "Şi se va întâmpla în ziua aceea că Domnul Îşi va întinde iarăşi mâna pentru a doua oară ca să redobândească rămăşiţa poporului Său din Asiria şi din Egipt şi din Patros şi din Cuş şi din Elam şi din Şinear, şi din Hamat şi din insulele mării.", "Şi El va ridica un steag pentru naţiuni şi-i va aduna pe cei alungaţi ai lui Israel şi va aduna laolaltă pe cei împrăştiaţi ai lui Iuda din cele patru colţuri ale pământului.", "De asemenea, invidia Efraimului va dispărea, iar duşmanii Iudeii vor fi alungaţi; Efraim nu va invidia pe Iuda, iar Iuda nu va lovi pe Efraim.", "Ci ei vor zbura către apus pe umerii Filistenilor; împreună îi vor jefui pe cei din răsărit, şi-şi vor pune mâinile asupra Edomului şi Moabului; şi copiii lui Amon li se vor supune lor.", "Şi Domnul va distruge cu totul limba Mării Egiptene; şi cu vântul Lui cel puternic El Îşi va ridica mâna deasupra râului şi îl va împărţi pe acesta în şapte pârâuri şi-i va face pe oameni să treacă peste el fără să-şi ude încălţămintea.", "Şi va fi o cale largă pentru cei rămaşi din poporul Lui, rămaşi din Asiria, tot aşa cum a fost pentru cei din Israel, în ziua în care a ieşit din ţara Egiptului."]}, {"name": "22", "verses": ["Şi în ziua aceea tu vei spune: O, Doamne, te voi lăuda pe Tine; cu toate că ai fost mânios pe mine, mânia Ta a slăbit, iar Tu m-ai alinat.", "Iată, Dumnezeu este salvarea mea; Eu mă voi avea încrede şi nu mă voi teme; căci Domnul <span class=\"small-caps\">Iehova</span> este tăria mea şi cântarea mea; El mi-a devenit salvarea.", "De aceea, cu bucurie veţi scoate voi apă din fântânile salvării.", "Şi în ziua aceea veţi spune: Lăudaţi-L pe Domnul, strigaţi numele Lui, vestiţi lucrările Lui printre oameni, aminţiţi că numele Lui este preamărit.", "Cântaţi pentru Domnul; căci El a făcut lucruri minunate; aceasta este ştiut peste tot pământul.", "Strigaţi şi bucuraţi-vă, voi locuitori ai Sionului; căci mare este Cel Sfânt al lui Israel în mijlocul vostru."]}, {"name": "23", "verses": ["Povara Babilonului pe care Isaia, fiul lui Amoţ, a văzut-o.", "Ridicaţi un steag pe muntele cel înalt; ridicaţi-vă glasurile către ei, faceţi semne cu mâna ca ei să treacă prin porţile celor nobili.", "Eu le-am dat poruncă celor sfinţiţi ai Mei şi, de asemenea, i-am chemat pe cei puternici ai Mei, căci mânia Mea nu este asupra celor care se bucură în măreţia Mea.", "Zgomotul mulţimii în munţi este acela al unui popor numeros, un zgomot tumultuos al împărăţiilor naţiunilor adunate laolaltă, Domnul oştirilor cercetează oştirile din luptă.", "Ele vin dintr-o ţară îndepărtată, din marginea cerului, da, Domnul şi armele mâniei Sale ca să distrugă întreaga ţară.", "Urlaţi, căci ziua Domnului este aproape; ea va veni ca o distrugere de la Cel Atotputernic.", "De aceea, toate braţele vor fi slăbite, iar inima fiecărui om se va topi;", "Şi ei vor fi înspăimântaţi. Chinuri şi dureri îi vor cuprinde; ei se vor uita unul la altul uimiţi; feţele lor vor fi ca flăcările.", "Iată, ziua Domnului vine cu cruzime, cu mânie şi supărare cruntă ca să lase ţara pustiită; şi El va distruge pe păcătoşii de acolo.", "Căci stelele cerului şi constelaţiile lui nu vor lumina; soarele va fi întunecat în drumul lui, iar luna nu va lăsa lumina ei să străluceasă.", "Iar Eu voi pedepsi lumea din cauza răutăţii, iar pe cei păcătoşi din cauza nedreptăţii lor; Eu voi face ca înfumurarea celor mândri să se termine şi voi supune îngâmfarea celor tirani.", "Eu voi face omul mai preţios decât aurul fin; chiar mai preţios decât lingoul de aur din Ofir.", "De aceea, Eu voi cutremura cerurile, iar pământul se va muta din loc în furia Domnului oştirilor şi în ziua mâniei Lui aprinse.", "Şi va fi ca o căprioară fugărită şi ca o oaie pe care nici un om nu o păzeşte; fiecare om se va întoarce la poporul său şi va fugi în ţara sa.", "Fiecare dintre cei mândri va fi străpuns; da, şi oricine s-a unit cu cel păcătos va cădea de sabie.", "Copiii lor, de asemenea, vor fi ciopârţiţi în bucăţi în faţa ochilor lor; casele lor vor fi jefuite şi nevestele lor vor fi siluite.", "Iată, Eu îi voi aţâţa împotriva lor pe Mezi, care nu vor fi interesaţi în argint şi aur şi nici nu se vor bucura de acestea.", "Arcurile lor, de asemenea, îi vor ciopârţi pe tinerii lor în bucăţele; şi ei nu vor avea nici o milă de rodul pântecelui; ochii lor nu-i vor cruţa pe copii.", "Şi Babilonul, slava împărăţiilor, frumuseţea desăvârşirii Haldeii, va fi la fel ca atunci când Dumnezeu a distrus Sodoma şi Gomora.", "El nu va mai fi locuit niciodată şi nici nu va mai fi locuit generaţie după generaţie; nici arabul nu-şi va instala cortul acolo; nici păstorul nu-şi va face coliba acolo.", "Dar animalele sălbatice ale deşertului vor trăi acolo; iar casele lor vor fi pline de jivine; şi bufniţele vor trăi acolo şi satirii vor dansa acolo.", "Iar animalele sălbatice ale insulelor vor urla în casele lor pustii şi balaurii în palatele lor frumoase; şi timpul lui este aproape să vină, iar ziua lui nu va fi prelungită. Căci Eu îl voi distruge în grabă; da, căci Eu voi fi milos cu poporul Meu, dar cei păcătoşi vor pieri."]}, {"name": "24", "verses": ["Căci Domnul va avea milă de Iacov şi încă îl va alege pe Israel, şi-i va aşeza pe ei în ţara lor; iar străinii vor fi uniţi cu ei şi ei se vor alătura casei lui Iacov.", "Iar poporul îi va lua şi-i va aduce la locul lor; da, de departe, din marginile pământului; şi ei se vor întoarce la pământurile lor făgăduite. Iar casa lui Israel îi va stăpâni, iar ţara Domnului va fi a slujitorilor şi a slujnicilor; şi ei îi vor lua robi pe cei sub care ei au fost robi; şi vor domni peste cei care i-au asuprit.", "Şi se va întâmpla în ziua aceea, că Domnul îţi va da odihnă, de supărare şi frică, şi de robia grea în care ai fost făcut să fii slujitor.", "Şi se va întâmpla în ziua aceea că vei rosti această zicală împotriva regelui Babilonului şi vei zice: Priveşte cum asupritorul a încetat să mai asuprească, oraşul de aur nu mai este!", "Domnul a rupt nuiaua celor păcătoşi, sceptrele domnitorilor.", "Cel care a lovit poporul la mânie cu lovituri fără răgaz, cel care a domnit cu mânie peste naţiuni este persecutat şi nimeni nu împiedică aceasta.", "Întregul pământ se află în odihnă şi e liniştit; oamenii izbucnesc în cântece.", "Da, chiparoşii se bucură de tine, ca şi cedrii din Liban, zicând: De când ai fost învins, nici un tăietor n-a venit ca să ne doboare.", "Iadul din adâncuri e pus în mişcare pentru tine, ca să te întâmpine la venirea ta; el îşi trezeşte morţii pentru tine, chiar pe toţi dregătorii pământului; el a sculat din tronurile lor pe toţi regii naţiunilor.", "Toţi vor glăsui şi vă vor spune: Şi voi aţi devenit slabi ca şi noi? Aţi devenit şi voi asemeni nouă?", "Îngâmfarea ta a fost coborâtă în mormânt; zgomotul lăutelor tale nu se aude; viermele este întins ca un aşternut sub tine şi viermii te acoperă.", "Cum ai căzut din cer, o, Lucifer, fiul zorilor! Tu eşti doborât la pământ, tu, care ai slăbit naţiunile!", "Căci tu ţi-ai spus în inima ta: Mă voi ridica la cer, îmi voi înălţa tronul meu deasupra stelelor lui Dumnezeu şi voi sta pe muntele adunării, în partea dinspre miazănoapte;", "Eu mă voi urca deasupra înălţimii norilor; voi fi la fel ca Cel Prea Înalt.", "Totuşi, vei fi aruncat în adâncul iadului, la marginile hăului.", "Cei care te vor vedea vor privi cu ochi neîncrezători către tine te vor şi vor spune: Este acesta omul care a făcut pământul să tremure, cel care a clătinat împărăţiile?", "Şi a făcut pământul ca un pustiu şi a distrus oraşele lui şi nu a deschis casa prizonierilor săi?", "Toţi regii naţiunilor, da, ei toţi, se odihnesc în slavă, fiecare dintre ei în propria sa casă.", "Dar tu eşti aruncat afară din mormântul tău ca o ramură odioasă, ca o rămăşiţă a celor ucişi, străpunşi cu sabia, care cad jos până la stâncile hăului; ca un stârv călcat în picioare.", "Tu nu te vei uni cu ei în mormânt pentru că tu ai distrus ţara ta şi ai ucis poporul tău; seminţia celor răufăcători nu va fi vestită niciodată.", "Pregăteşte măcelărirea copiilor săi pentru nedreptăţile strămoşilor lor, pentru ca ei să nu se scoale, nici să stăpânească pământul şi nici să umple faţa pământului cu oraşe.", "Căci Eu mă voi ridica împotriva lor, a spus Domnul oştirilor, şi voi alunga din Babilon numele şi rămăşiţa, fiu şi nepot, a spus Domnul.", "Eu, de asemenea, îl voi face lăcaşul stârcului de noapte şi o mlaştină; şi îl voi mătura cu mătura distrugerii, a spus Domnul oştirilor.", "Domnul oştirilor a jurat, zicând: Cu siguranţă, aşa cum am gândit, aşa se va întâmpla; şi aşa cum Eu am hotărât, aşa va fi—", "Şi anume, îl voi aduce pe Asirian în ţara Mea şi-l voi călca în picioare în munţii Mei; şi apoi jugul lui se va îndepărta de ei, iar povara lor va fi îndepărtată de pe umerii lor.", "Acesta este planul pentru întregul pământ; şi aceasta este mâna care este întinsă peste toate naţiunile.", "Căci Domnul oştirilor a hotărât; şi cine va împiedica asta? Iar mâna Lui este întinsă şi cine se poate împotrivi?", "Această povară a fost dată în anul morţii regelui Ahaz.", "Nu te bucura, tu, întreagă Palestină, că toiagul celui care te-a lovit este rupt; căci din rădăcina şarpelui se va ivi un bazilic, iar rodul lui va fi un groaznic şarpe zburător.", "Iar primul-născut al celui sărac se va hrăni cei în nevoie se vor aşeza în siguranţă; şi Eu voi ucide rădăcina ta cu foamete, iar ea va ucide rămăşiţa ta.", "Gemi, o, poartă; plângi, o, cetate; tu, întreagă Palestină, eşti pierdută; căci un fum va veni din miazănoapte şi nimeni nu va fi singur în timpul lui dinainte hotărât.", "Ce vor răspunde atunci trimişii naţiunilor? Că Domnul a întemeiat Sionul şi că cei săraci ai poporului Său se vor încrede în el."]}, {"name": "25", "verses": ["Acum eu, Nefi, spun ceva despre cuvintele pe care le-am scris, care au fost spuse de gura lui Isaia. Căci iată, Isaia a spus multe lucruri care erau greu de înţeles pentru mulţi din poporul meu; căci ei nu ştiu despre felul profeţiei iudeilor.", "Căci eu, Nefi, nu i-am învăţat multe lucruri despre felul Iudeilor; căci lucrările lor erau lucrările întunericului, iar faptele lor erau faptele lucrurilor abominabile.", "Prin urmare, scriu pentru poporul meu, pentru toţi cei care vor primi în posteritate aceste lucruri pe care le scriu, pentru ca ei să poată cunoaşte judecăţile lui Dumnezeu şi că ele vor veni asupra tuturor naţiunilor, după cuvântul pe care El l-a spus.", "Prin urmare, ascultă, o, poporul meu, care eşti din casa lui Israel, şi apleacă-ţi urechea către cuvintele mele; căci, pentru că vorbele lui Isaia nu sunt clare pentru tine, ele sunt totuşi clare pentru toţi cei care sunt umpluţi de spiritul profeţiei. Dar eu îţi dau o profeţie după spiritul care este în mine; prin urmare, voi profeţi după claritatea care a fost cu mine încă din timpul când am plecat din Ierusalim cu tatăl meu; căci iată, sufletul meu se bucură de claritate pentru poporul meu, pentru că ei pot să înveţe.", "Da, şi sufletul meu se bucură de cuvintele lui Isaia, căci am plecat din Ierusalim, iar ochii mei au văzut lucrurile iudeilor, iar eu ştiu că iudeii înţeleg lucrurile profeţilor; şi nu este nici un alt popor care înţelege lucrurile care au fost spuse iudeilor tot atât de bine ca ei înşişi, decât dacă sunt învăţaţi după felul lucrurilor iudeilor.", "Căci iată, eu, Nefi, nu i-am învăţat pe copiii mei după felul lucrurilor iudeilor; dar iată, eu însumi am locuit la Ierusalim, prin urmare, cunosc împrejurimile lui; şi am pomenit copiilor mei despre judecăţile lui Dumnezeu care s-au înfăptuit printre iudei, copiilor mei, în acord cu ceea ce Isaia a spus; şi eu nu le scriu.", "Dar iată, îmi continui profeţia potrivit clarităţii mele; în care ştiu că nimeni nu poate greşi; totuşi, în zilele când profeţiile lui Isaia se vor împlini, oamenii vor şti cu siguranţă la timpul când acestea se vor întâmpla.", "Prin urmare, ele sunt de preţ pentru copiii oamenilor, iar cel care crede că nu sunt, lui îi voi vorbi în special; dar voi limita cuvintele mele la poporul meu; căci ştiu că vor fi de mare preţ pentru el în ultimele zile; căci în ziua aceea oamenii le vor înţelege; prin urmare, pentru binele lor le-am scris.", "Şi la fel cum o generaţie a fost distrusă printre iudei din cauza nedreptăţii, tot aşa ei au fost distruşi din generaţie în generaţie după nedreptăţile lor; şi nimeni dintre ei nu a fost distrus vreodată, decât dacă aşa le-a fost prezis de către profeţii Domnului.", "Prin urmare, li s-a spus despre distrugerea care trebuia să vină asupra lor imediat după ce tatăl meu pleca din Ierusalim; cu toate acestea, ei şi-au împietrit inimile; şi după profeţia mea, ei au fost distruşi, în afară de cei care sunt duşi robi în Babilon.", "Şi acum vorbesc aceasta datorită Spiritului care este în mine. Şi cu toate că au fost duşi departe, ei se vor întoarce şi vor stăpâni pământul Ierusalimului; prin urmare, vor fi restauraţi în ţara moştenirii lor.", "Dar iată, vor avea războaie şi zvonuri de războaie; iar atunci când va veni ziua când Singurul Născut al Tatălui va veni, da, chiar Tatăl Cerului şi al Pământului li se va arăta lor în trup, iată, ei Îl vor respinge din cauza nedreptăţilor lor şi a împietririi inimilor lor şi a încăpăţânării lor.", "Iată, ei Îl vor răstigni; şi după ce El va fi pus în mormânt timp de trei zile, El se va scula din morţi, cu vindecarea în aripile Sale; şi toţi cei care vor crede în numele Său vor fi salvaţi în Împărăţia lui Dumnezeu. Prin urmare, sufletul meu se bucură să profeţească despre El, căci am văzut ziua Lui şi inima mea preamăreşte numele Lui Sfânt.", "Şi iată, se va întâmpla că, după ce Mesia se va ridica din morţi şi se va arăta poporului Său, în faţa atâtora câţi vor crede în numele Lui, iată, Ierusalimul va fi iarăşi distrus; căci vai de cei care se luptă împotriva lui Dumnezeu şi a poporului Bisericii Lui.", "Prin urmare, iudeii vor fi împrăştiaţi printre toate naţiunile; da, şi, de asemenea, Babilonul va fi distrus; prin urmare, iudeii vor fi împrăştiaţi de alte naţiuni.", "Şi după ce sunt împrăştiaţi şi Domnul Dumnezeu îi pedepseşte prin alte naţiuni timp de multe generaţii, da, chiar din generaţie în generaţie până când ei vor fi convinşi să creadă în Hristos, Fiul lui Dumnezeu, şi în ispăşire, care este fără de sfârşit pentru toată omenirea—şi când acea zi va veni ca ei să creadă în Hristos şi să-L preaslăvească pe Tatăl în numele Lui, cu inimi pure şi mâini curate şi să nu mai aştepte venirea unui alt Mesia, atunci, la timpul acela, va veni ziua când va fi potrivit ca ei să creadă aceste lucruri.", "Şi Domnul Îşi va întinde iarăşi mâna Sa a doua oară, ca să aduca înapoi poporul Său din starea lui de pierzanie şi cădere. Prin urmare, El va face o lucrare minunată şi un miracol pentru copiii oamenilor.", "Prin urmare, El le va aduce cuvintele Sale, cuvinte care îi vor judeca în ziua din urmă, căci ele le vor fi date ca să-i convingă despre Mesia cel adevărat, care a fost respins de ei; şi ca să-i convingă să nu mai aştepte venirea unui Mesia, căci nu va veni nici unul, decât dacă acesta va fi un Mesia neadevărat care-i va înşela pe oameni; căci este un singur Mesia prezis de profeţi şi acel Mesia este Cel care va fi respins de iudei.", "Căci, după cuvintele profeţilor, Mesia va veni şase sute de ani după ce tatăl meu a plecat din Ierusalim; şi după cuvintele profeţilor şi, de asemenea, după cuvintele îngerului lui Dumnezeu, numele Lui va fi Isus Hristos, Fiul lui Dumnezeu.", "Şi acum, fraţii mei, am vorbit limpede pentru ca voi să nu greşiţi. Şi aşa cum Domnul Dumnezeu trăieşte, Cel care a scos Israelul afară din Egipt şi i-a dat lui Moise puterea să vindece naţiunile după ce ele au fost muşcate de şerpii cei veninoşi, dacă ei îşi vor arunca privirile către şarpele care l-a ridicat în faţa lor, şi care, de asemenea, i-a dat lui putere să lovească stânca pentru ca din ea să ţâşnească apă; da, iată, eu vă spun vouă că, tot aşa cum aceste lucruri sunt adevărate şi aşa cum Domnul Dumnezeu trăieşte, nu este nici un alt nume dat sub cer, decât dacă va fi Isus Hristos despre care am vorbit, prin care omul poate fi salvat.", "Prin urmare, din această cauză mi-a promis Domnul Dumnezeu că aceste lucruri pe care le scriu vor fi ţinute şi păstrate şi transmise seminţiei mele din generaţie în generaţie, pentru ca promisiunea făcută lui Iosif să fie împlinită, pentru ca seminţia lui să nu piară niciodată atâta timp cât pământul va exista.", "Prin urmare, aceste lucruri vor trece din generaţie în generaţie, atât timp cât pământul va exista; şi ele vor fi transmise după voinţa şi plăcerea lui Dumnezeu; iar naţiunile care le vor avea vor fi judecate după cuvintele care sunt scrise.", "Căci noi lucrăm cu sârguinţă ca să scriem, ca să-i convingem pe copiii noştri, precum şi pe fraţii noştri să creadă în Hristos şi să se împace cu Dumnezeu; căci noi ştim că, după ce am făcut tot posibilul, numai prin har suntem salvaţi.", "Şi, cu toate că noi credem în Hristos, păstrăm legea lui Moise şi Îl aşteptăm neclintiţi pe Hristos, până ce legea va fi împlinită.", "Căci, în scopul acesta a fost dată legea; prin urmare, legea a devenit moartă pentru noi, iar noi suntem făcuţi vii prin Hristos datorită credinţei noastre; totuşi păstrăm legea datorită poruncilor.", "Şi noi vorbim despre Hristos, ne bucurăm în Hristos, predicăm despre Hristos, profeţim despre Hristos şi scriem după profeţiile noastre pentru ca să ştie copiii noştri la ce sursă să se uite pentru iertarea păcatelor lor.", "Prin urmare, noi vorbim despre lege pentru ca să ştie copiii noştri că legea este moartă; şi, ştiind că legea este moartă, să poată aştepta acea viaţă care este datorită lui Hristos şi să cunoască în ce scop a fost dată legea. Şi după ce legea este împlinită în Hristos, ei să nu trebuiască să-şi împietrească inimile împotriva Lui când legea va trebui să fie desfiinţată.", "Şi acum iată, poporul meu, voi sunteţi un popor încăpăţânat; prin urmare, am vorbit limpede către voi ca să nu înţelegeţi greşit. Şi cuvintele pe care le-am vorbit vor fi ca o mărturie împotriva voastră; căci ele sunt suficiente ca să înveţe pe orice om calea cea dreaptă; căci calea cea dreaptă este să credeţi în Hristos şi să nu-L tăgăduiţi; căci dacă-L tăgăduiţi pe El, atunci voi tăgăduiţi, de asemenea, profeţii şi legea.", "Şi acum iată, vă spun vouă, calea cea dreaptă este să crezi în Hristos şi să nu-L tăgăduieşti pe El; şi Hristos este Cel Sfânt al lui Israel; prin urmare, voi trebuie să vă plecaţi adânc în faţa Lui şi să vă închinaţi Lui cu toată puterea, mintea şi tăria voastră, şi cu tot sufletul vostru; şi dacă veţi face toate acestea, nu veţi fi alungaţi în nici un caz.", "Şi în măsura în care aceasta va fi potrivit, va trebui să păstraţi ritualurile şi rânduielile lui Dumnezeu până când legea care a fost dată lui Moise se va împlini."]}, {"name": "26", "verses": ["Şi după ce Hristos se va ridica din morţi, El vi se va arăta vouă, copiii mei, precum şi vouă, fraţii mei preaiubiţi; iar cuvintele pe care El le va vorbi către voi vor fi legea pe care voi va trebui s-o urmaţi.", "Căci iată, vă spun că eu am văzut că multe generaţii vor trece; şi vor fi multe războaie şi conflicte în poporul meu.", "Şi după ce Mesia va veni, semne vor fi date poporului meu despre naşterea Lui, precum şi despre moartea şi învierea Lui; şi ziua aceea va fi mare şi groaznică pentru cei păcătoşi, căci ei vor pieri; şi ei pier pentru că îi alungă pe profeţi şi pe sfinţi şi îi lovesc cu pietre şi îi ucid; prin urmare, strigătul sângelui sfinţilor se va urca împotriva lor de la pământ până la Dumnezeu.", "Prin urmare, ziua care va veni îi va arde pe toţi cei care sunt mândri şi care păcătuiesc, spune Domnul oştirilor, căci ei vor fi ca miriştea.", "Iar cei care-i ucid pe profeţi şi pe sfinţi vor fi înghiţiţi de adâncurile pământului, spune Domnul oştirilor; şi munţii îi vor acoperi; şi vârtejurile de vânt îi vor duce departe; şi clădirile se vor prăbuşi peste ei şi-i vor sfărâma în bucăţele şi-i vor măcina până când vor fi ca pulberea.", "Şi tunete şi trăsnete şi cutremure de pământ şi tot felul de distrugeri vor veni asupra lor, căci focul mâniei Domnului se va aprinde împotriva lor şi ei vor fi ca miriştea iar ziua care va veni îi va mistui, a spus Domnul oştirilor.", "O, câtă durere şi suferinţă simte sufletul meu din cauza pierderii celor ucişi din poporul meu! Căci eu, Nefi, am văzut aceasta; şi aceasta aproape mă distruge pe mine în faţa Domnului; dar trebuie să-L implor pe Dumnezeul meu: Căile Tale sunt drepte.", "Dar iată, cei drepţi vor asculta de cuvintele profeţilor şi nu le vor distruge, ci vor aştepta, neclintiţi în Hristos, semnele care sunt date, în ciuda tuturor persecuţiilor—iată, ei sunt cei care nu vor pieri.", "Dar Fiul Dreptăţii li se va arăta lor; şi El îi va vindeca, iar ei vor avea pace cu El timp de trei generaţii; şi mulţi din cei din a patra generaţie vor muri în dreptate.", "Şi atunci când aceste lucruri se vor întâmpla, o distrugere rapidă va veni peste poporul meu; căci, în ciuda durerii sufletului meu, am văzut aceasta; prin urmare ştiu că aceasta se va întâmpla; şi ei se vând pe ei înşişi pe degeaba; căci, ca răsplată pentru mândria şi nebunia lor, ei vor culege distrugere; căci, întrucât se vând diavolului şi aleg lucrările întunericului în loc de cele ale luminii, ei trebuie să se coboare în iad.", "Căci Spiritul Domnului nu se va strădui mereu cu omul. Şi atunci când Spiritul va înceta să se străduie cu omul, atunci o distrugere rapidă va veni şi aceasta îmi va întrista sufletul.", "Şi cum vorbeam despre convingerea iudeilor că Isus este Însuşi Hristos, tot aşa trebuie ca şi neamurile să fie convinse că Isus este Hristos, Dumnezeul cel Veşnic.", "Şi că El se arată tuturor celor care cred în El prin puterea Duhului Sfânt; da, în faţa fiecărei naţiuni, neam, limbă şi popor, făcând minuni, semne şi miracole minunate pentru copiii oamenilor, după credinţa lor.", "Dar iată, vă profeţesc despre ultimele zile; despre zilele când Domnul Dumnezeu va înfăptui aceste lucruri pentru copiii oamenilor.", "După ce seminţia mea şi seminţia fraţilor mei vor fi rătăcit în necredinţă şi vor fi fost lovită de neamuri; da, după ce Domnul Dumnezeu îi va împresura de jur împrejur şi îi va asedia cu cete şi va ridica fortăreţe împotriva lor; şi după ce ei vor fi fost doborâţi în ţărână până când ei nu vor mai exista, totuşi cuvintele celor drepţi vor fi scrise şi rugăciunile celui credincios vor fi auzite şi toţi cei care au rătăcit în necredinţă nu vor fi uitaţi.", "Căci cei care vor fi distruşi vor vorbi către ei din pământ şi glasul lor va ieşi de jos din ţărână, iar glasul lor va fi asemeni unui spirit cunoscut; căci Domnul Dumnezeu îi va da putere ca el să poată să şoptească despre ei, ca şi cum ar ieşi din pământ; iar glasul lor va şopti din ţărână.", "Căci aşa a spus Domnul Dumnezeu: Ei vor scrie lucrurile care vor fi făcute printre ei, iar ele vor fi scrise şi pecetluite într-o carte, iar cei care au rătăcit în necredinţă nu le vor avea, căci ei încearcă să distrugă lucrurile lui Dumnezeu.", "Prin urmare, aşa cum cei care au fost distruşi au fost distruşi repede; iar mulţimea celor nelegiuiţi va fi ca pleava spulberată—da, aşa spune Domnul Dumnezeu: aceasta se va întâmpla într-o secundă, dintr-odată—", "Şi se va întâmpla că cei care au rătăcit în necredinţă vor fi loviţi de mâna neamurilor.", "Iar neamurile s-au fălit în mândria lor şi s-au împiedicat din cauza mărimii propriului lor obstacol, căci au zidit multe biserici; şi totuşi, ele renegă puterea şi minunile lui Dumnezeu şi predică înspre ei înşişi propria înţelepciune şi învăţătură pentru ca să obţină câştiguri şi să pară grozave în faţa celor săraci.", "Şi sunt multe biserici zidite care duc la invidie, discordie şi răutate.", "Şi sunt, de asemenea, combinaţii secrete, la fel ca şi în timpurile din vechime, după combinaţiile diavolului, căci el este întemeietorul tuturor acestor lucruri; da, întemeietorul crimelor şi lucrărilor întunericului; da, şi el îi conduce cu o funie de in în jurul gâtului până când îi leagă cu frânghii groase pentru totdeauna.", "Căci iată, fraţii mei preaiubiţi, eu vă spun că Domnul Dumnezeu nu lucrează în întuneric.", "El nu face nimic decât dacă este spre binele lumii; căci El iubeşte lumea, chiar într-atât, încât Şi-a jertfit propria viaţă pentru ca să poată să-i tragă pe oameni la El. Prin urmare, nu porunceşte la nimeni să nu ia parte la salvarea Sa.", "Iată, strigă El la cineva, zicând: Te depărtezi de Mine? Iată, eu vă spun: Nu; dar El spune: Veniţi la Mine, voi, toate marginile pământului, cumpăraţi lapte şi miere fără bani şi fără preţ.", "Iată, a poruncit El cuiva ca să plece din sinagogi sau din locuri de rugăciune? Iată, vă spun vouă: Nu.", "A poruncit El cuiva ca să nu ia parte la salvarea Sa? Iată, eu vă spun vouă: Nu; ci El a oferit-o fără plată tuturor oamenilor; şi El a poruncit poporului Său ca să convingă pe toţi oamenii să se pocăiască.", "Iată, a poruncit Domnul cuiva să nu ia parte la bunătatea Sa? Iată, eu vă spun vouă: Nu; ci toţi oamenii sunt privilegiaţi, unul la fel ca altul şi nimeni nu este oprit.", "El porunceşte să nu fie nici un fel de vicleşuguri preoţeşti; căci iată, vicleşugurile preoţeşti sunt acelea în care oamenii predică şi se prezintă pe ei înşişi ca fiind lumina lumii, pentru ca să capete câştiguri şi preamărire de la lume; dar ei nu caută bunăstarea Sionului.", "Iată, Domnul a interzis lucrul acesta; prin urmare, Domnul Dumnezeu a dat o poruncă, că toţi oamenii trebuie să aibă caritate, căci caritatea este dragoste. Şi dacă ei nu au caritate, ei nu sunt nimic. Prin urmare, dacă au milostenie, nu vor permite ca lucrătorii din Sion să piară.", "Dar lucrătorii din Sion trebuie să lucreze pentru Sion; căci dacă vor lucra pentru bani, vor pieri.", "Şi iarăşi, Domnul Dumnezeu a poruncit ca oamenii să nu ucidă; să nu mintă; să nu fure; să nu ia cuvântul Domnului Dumnezeului lor în deşert; să nu invidieze; să nu fie răi; să nu se certe unul cu altul; să nu preacurvească; şi să nu facă nici unul din aceste lucruri; căci oricine le face va pieri.", "Căci nici una dintre aceste nedreptăţi nu vine de la Domnul; căci El face ceea ce este bine pentru copiii oamenilor; şi El nu face nimic, decât dacă este uşor de înţeles pentru copiii oamenilor; şi El îi cheamă pe ei toţi să vină la El şi să ia parte la bunătatea Sa; şi El nu respinge pe nimeni dintre cei care vin la El, negri şi albi, sclavi şi liberi, bărbaţi şi femei; şi El îşi aduce aminte de păgâni; şi toţi sunt egali în faţa lui Dumnezeu, atât iudeii, cât şi neamurile."]}, {"name": "27", "verses": ["Dar iată, în ultimele zile, sau în zilele neamurilor—da, iată toate popoarele neamurilor şi, de asemenea, iudeii, cei care vor veni în această ţară, precum şi cei care vor fi în alte ţări, da, chiar în toate ţările de pe pământ, iată, ei vor fi îmbătaţi de nedreptate şi de tot felul de lucruri abominabile—", "Şi când ziua aceea va veni, ei vor fi vizitaţi de către Domnul oştirilor cu tunete şi cutremur de pământ, cu zgomot puternic şi vijelie, cu furtună şi cu flacăra unui foc mistuitor.", "Şi toate naţiunile care vor lupta împotriva Sionului şi care îl fac să sufere vor fi ca un vis, ca o vedenie a nopţii; da, aceasta va fi cu ei la fel ca şi cu cel flămând care visează că mănâncă, dar se trezeşte cu sufletul gol; sau ca şi cel însetat care visează că bea, dar se trezeşte fără putere şi cu sufletul jinduind; da, chiar aşa va fi mulţimea tuturor neamurilor care luptă împotriva Muntelui Sionului.", "Căci iată, voi toţi care faceţi nedreptate, staţi şi întrebaţi-vă, căci veţi striga şi veţi plânge; da, veţi fi beţi, dar nu de vin, vă veţi clătina, dar nu din cauza unei băuturi tari.", "Căci iată, Domnul a turnat peste voi spiritul unui somn adânc. Căci iată, voi v-aţi închis ochii şi i-aţi respins pe profeţi; iar pe conducătorii voştri şi pe văzătorii voştri El i-a adăpostit din cauza nedreptăţii voastre.", "Şi se va întâmpla că Domnul Dumnezeu vă va aduce cuvintele unei cărţi pecetluite şi ele vor fi cuvintele celor care au adormit.", "Şi iată, cartea va fi pecetluită; şi în carte va fi o revelaţie de la Dumnezeu, de la începutul lumii până la sfârşitul ei.", "Prin urmare, din cauza lucrurilor care sunt pecetluite, lucrurile care sunt pecetluite nu vor fi dezvăluite în ziua ticăloşiei şi a lucrurilor abominabile ale oamenilor. Prin urmare, cartea va fi ţinută ascunsă de ei.", "Dar cartea va fi dezvăluită unui om, iar el va dezvălui cuvintele cărţii, care sunt cuvintele celor care sunt adormiţi în ţărână, iar el va dezvălui aceste cuvinte unui alt om;", "Dar cuvintele care sunt pecetluite nu le va dezvălui şi nu va dezvălui nici cartea. Căci cartea va fi pecetluită prin puterea lui Dumnezeu, iar revelaţia care a fost pecetluită va fi păstrată în carte până la timpul ales de Domnul, când ele vor fi scoase la lumină; căci iată, ele dezvăluie toate lucrurile, de la facerea lumii până la sfârşitul ei.", "Şi vine ziua când cuvintele cărţii care au fost pecetluite vor fi citite pe acoperişurile caselor; şi ele vor fi citite prin puterea lui Hristos; şi toate lucrurile vor fi dezvăluite copiilor oamenilor, care au fost vreodată printre copiii oamenilor şi care vor fi întotdeauna, chiar până la sfârşitul pământului.", "Prin urmare, în ziua în care cartea va fi dezvăluită omului despre care am vorbit, cartea va fi ascunsă de ochii lumii pentru ca ochii nimănui să nu o vadă decât dacă trei martori o vor vedea, prin puterea lui Dumnezeu, pe lângă cel căruia cartea îi va fi dezvăluită; şi ei vor purta mărturie despre adevărul cărţii şi al lucrurilor din ea.", "Şi nu este nimeni altul care o va vedea, în afară de câţiva, după voinţa lui Dumnezeu, pentru a depune mărturie despre cuvântul Lui copiilor oamenilor; căci Domnul Dumnezeu a zis despre cuvintele celui credincios că trebuie să vorbească aşa ca şi cum ar fi din morţi.", "Prin urmare, Domnul Dumnezeu va începe să aducă cuvintele cărţii; şi în gura atâtor martori câţi va socoti El potrivit va întemeia cuvântul Său; şi vai de cel ce respinge cuvântul lui Dumnezeu!", "Dar iată, se va întâmpla că Domnul Dumnezeu va spune celui căruia El îi va dezvălui cartea: Ia aceste cuvinte care nu sunt pecetluite şi dezvăluie-le altuia, pentru ca acesta să le poată arăta celui învăţat, zicând: Ia citeşte, mă rog ţie. Iar cel învăţat va răspunde: Aduceţi aici cartea şi eu le voi citi.", "Şi acum, din cauza slăvii lumii şi pentru ca să capete câştiguri vor spune ei aceasta, iar nu pentru slava lui Dumnezeu.", "Iar omul va răspunde: Nu pot să aduc cartea, căci este pecetluită.", "Atunci, învăţatul va răspunde: Nu pot să o citesc.", "Prin urmare, se va întâmpla că Domnul Dumnezeu va dezvălui iarăşi cartea şi cuvintele ei aceluia care nu este învăţat; iar omul care nu este învăţat va spune: Eu nu sunt învăţat.", "Atunci, Domnul Dumnezeu va spune către el: Cei învăţaţi nu le vor citi, căci le-au respins, iar Eu pot să înfăptuiesc propria Mea lucrare; prin urmare, tu vei citi cuvintele pe care Eu ţi le voi da.", "Nu atinge lucrurile care sunt pecetluite, căci Eu le voi dezvălui la timpul ales de Mine; căci voi arăta copiilor oamenilor că Eu sunt capabil să-Mi înfăptuiesc lucrarea.", "Prin urmare, după ce ai citit cuvintele pe care Eu ţi le-am poruncit şi ai obţinut martorii pe care Eu ţi i-am făgăduit, tu va trebui să pecetluieşti iarăşi cartea şi s-o ascunzi pentru Mine, ca să pot păstra cuvintele pe care tu nu le-ai citit, până când Eu voi crede de cuviinţă în propria Mea înţelepciune să dezvălui toate lucrurile copiilor oamenilor.", "Căci iată, Eu sunt Dumnezeu; şi Eu sunt un Dumnezeu al miracolelor; şi Eu voi arăta lumii că sunt acelaşi ieri, astăzi şi în vecii vecilor; şi Eu nu lucrez printre copiii oamenilor decât în funcţie de credinţa lor.", "Şi iarăşi se va întâmpla că Domnul va spune celui care va citi cuvintele ce-i vor fi dezvăluite:", "În măsura în care poporul acesta se apropie de Mine cu gura sa şi Mă cinsteşte cu buzele sale, dar inima sa şi-o îndepărtează de Mine şi frica pe care o are de Mine este o învăţătură omenească.", "De aceea, Eu voi continua să fac o lucrare minunată printre oamenii aceştia, da, o lucrare minunată şi un miracol, căci înţelepciunea înţelepţilor şi învăţaţilor lor va pieri, iar înţelegerea celor pricepuţi se va face nevăzută.", "Şi vai de cei care caută să-şi ascundă planurile de Domnul! Şi lucrările lor sunt în întuneric; şi ei zic: Cine ne vede şi cine ne ştie? Şi, de asemenea, ei zic: Desigur, felul tău de a întoarce lucrurile cu susul în jos va fi judecat ca şi lutul olarului. Dar iată, Eu le voi arăta, a spus Domnul oştirilor, că Eu cunosc toate lucrările lor. Căci poate lucrarea să spună despre cel care a făcut-o, nu m-a făcut el? Sau poate lucrul construit să spună despre cel care l-a lucrat, el nu are pricepere?", "Dar iată, spune Domnul oştirilor: Eu voi arăta copiilor oamenilor că a mai rămas puţin timp până când Libanul va fi transformat într-o grădină; şi grădina va fi socotită ca o pădure.", "Şi în ziua aceea surzii vor auzi cuvintele cărţii, iar ochii orbilor vor vedea, eliberaţi din obscuritate şi din întuneric.", "Şi cei sfioşi, de asemenea, vor creşte şi se vor bucura datorită Domnului, iar săracii printre oameni se vor veseli de Cel Sfânt al lui Israel.", "Căci cu siguranţă, aşa cum Domnul trăieşte, ei vor vedea că cel asupritor este nimicit, iar cel batjocoritor este pierdut, şi toţi cei care pândesc nelegiuirea vor fi alungaţi;", "Şi cei care osândesc un om pentru un cuvânt şi întind o capcană aceluia care-i înfruntă la poartă şi-l înlătură pe cel corect pentru un lucru de nimic.", "De aceea, aşa vorbeşte Domnul care l-a mântuit pe Avraam despre casa lui Iacov: De acum încolo lui Iacov nu-i va mai fi ruşine şi nici nu va mai păli.", "Dar atunci când el vede copiii lui, lucrarea mâinilor Mele, în mijlocul lui, Îmi vor sfinţi numele şi-L vor sfinţi pe Cel Sfânt al lui Iacov şi se vor teme de Dumnezeul lui Israel.", "De asemenea, cei rătăciţi în spirit vor ajunge să înţeleagă, iar cei care au cârtit vor cunoaşte doctrină."]}, {"name": "28", "verses": ["Şi acum iată, fraţii mei, eu v-am vorbit vouă aşa după cum Spiritul m-a îndemnat; prin urmare, ştiu sigur că acestea trebuie să se întâmple.", "Iar lucrurile care vor fi scrise în carte vor fi de mare valoare pentru copiii oamenilor şi în special pentru cei din seminţia noastră, care este o rămăşiţă a casei lui Israel.", "Căci se va întâmpla în ziua aceea că bisericile care sunt construite, dar nu pentru Domnul, atunci când una va spune către alta: Iată, eu, eu sunt biserica Domnului; iar cealaltă va spune: eu, eu sunt biserica Domnului; iar celelalte vor spune: eu, eu sunt biserica Domnului; şi astfel va spune fiecare dintre cei care au construit biserici, dar nu pentru Domnul—", "Şi ele se vor lupta una cu alta; şi preoţii lor se vor lupta unul cu altul şi îi vor învăţa pe alţii învăţătura lor şi vor tăgădui Duhul Sfânt care dă putere de exprimare.", "Şi ei renegă puterea lui Dumnezeu, Cel Sfânt al lui Israel; şi ei spun către oameni: Ascultaţi de noi şi ascultaţi de preceptele noastre; căci iată, nu este nici un Dumnezeu astăzi, căci Domnul şi Mântuitorul şi-a făcut lucrarea şi a trecut puterea Lui oamenilor;", "Iată, ascultaţi de preceptele mele; dacă ei vor spune că este un miracol făcut de mâna Domnului, să nu-i credeţi; căci în ziua aceasta El nu este un Dumnezeu al miracolelor; El şi-a terminat lucrarea.", "Da, şi vor fi mulţi care vor spune: Mâncaţi, beţi şi vă veseliţi, căci mâine vom muri; şi va fi bine de noi.", "Şi, de asemenea, vor fi mulţi care vor spune: Mâncaţi, beţi şi fiţi fericiţi; totuşi, temeţi-vă de Dumnezeu—El vă va ierta, dacă faceţi un păcat mic; da, minţiţi puţin, profitaţi de cineva din cauza vorbelor lui, săpaţi groapa vecinului; nu este nimic rău în aceasta; şi faceţi toate aceste lucruri, căci mâine vom muri; şi dacă va fi aşa, că noi suntem vinovaţi, Dumnezeu ne va da câteva lovituri de bici şi până la urmă noi vom fi salvaţi în Împărăţia lui Dumnezeu.", "Da, şi vor fi mulţi care vor predica în felul acesta doctrine neadevărate, deşarte şi nesăbuite; şi vor fi îngâmfaţi în inimile lor şi vor căuta să ascundă adânc planurile lor de Domnul; iar lucrările lor vor fi în întuneric.", "Iar sângele sfinţilor va striga din pământ împotriva lor.", "Da, ei toţi s-au abătut de la drumul drept; ei au devenit corupţi.", "Din cauza mândriei şi din cauza învăţătorilor neadevăraţi şi a doctrinelor neadevărate, bisericile lor au devenit corupte, iar bisericile lor sunt preamărite; din cauza mândriei, ele sunt înfumurate.", "Ei îi pradă pe cei săraci din cauza sanctuarelor lor frumoase; îi pradă pe cei săraci din cauza hainelor lor frumoase; şi îi persecută pe cei umili şi pe cei săraci în inimă pentru că sunt îngâmfaţi în mândria lor.", "Ei umblă cu încăpăţânare şi cu capul pe sus; da, şi din cauza mândriei, şi a ticăloşiei, şi a lucrurilor lor abominabile, şi a curviei, ei s-au rătăcit cu toţii, în afară de câţiva care sunt urmaşii umili ai lui Hristos; şi totuşi ei sunt conduşi astfel încât de multe ori greşesc pentru că ei au fost învăţaţi după preceptele oamenilor.", "O, cei înţelepţi şi cei învăţaţi şi cei bogaţi, care sunt îngâmfaţi în mândria inimilor lor, precum şi toţi cei care predică doctrine neadevărate şi toţi cei care preacurvesc şi care strică drumul cel drept al Domnului, vai, vai, vai lor, a spus Domnul Dumnezeu cel Atotputernic, căci ei vor fi aruncaţi în iad!", "Vai de cei care-l îndepărtează pe cel drept pentru un lucru de nimic şi insultă ceea ce este bun şi spun că nu are nici o valoare! Căci va veni ziua când Domnul Dumnezeu îi va vizita în grabă pe locuitorii pământului; şi în ziua aceea, când ei vor fi plini de nedreptate, ei vor pieri.", "Dar iată, dacă locuitorii pământului se vor pocăi de ticăloşia lor şi de lucrurile abominabile lor, atunci ei nu vor fi distruşi, spune Domnul oştirilor.", "Dar iată, biserica aceea mare şi odioasă, curva întregului pământ, trebuie să se prăbuşească la pământ şi mare trebuie să fie căderea ei.", "Căci împărăţia diavolului trebuie să se cutremure, iar cei care îi aparţin vor trebui să fie stârniţi spre pocăinţă, dacă nu, atunci diavolul îi va prinde în lanţurile lui nepieritoare, iar ei vor fi turbaţi de mânie şi vor pieri;", "Căci iată, în ziua aceea el va năvăli în inimile copiilor oamenilor şi-i va aţâţa în mânie împotriva a ceea ce este bun.", "Iar pe alţii îi va potoli şi-i va legăna într-o siguranţă carnală, aşa încât ei vor spune: Totul este bine în Sion; da, Sionul prosperă, totul este bine—şi în felul acesta diavolul înşală sufletele lor şi-i conduce cu grijă în jos, în iad.", "Şi iată, pe alţii îi va linguşi şi le va spune că nu este nici un iad; şi le spune: Eu nu sunt diavolul, căci nu este nici un diavol—şi astfel va şopti el la urechile lor, până când îi prinde în lanţurile lui îngrozitoare din care nu este nici o scăpare.", "Da, ei sunt prinşi în moarte şi iad; şi moarte şi iad şi diavol; iar toţi cei care au fost luaţi în stăpânire de diavol vor trebui să stea în faţa tronului lui Dumnezeu şi să fie judecaţi după faptele lor; de unde ei vor trebui să se ducă în locul pregătit pentru ei, şi anume într-un lac de foc şi pucioasă care este un chin fără de sfârşit.", "De aceea, vai de cel care tratează totul cu uşurinţă în Sion!", "Vai de cel care strigă: Totul este bine!", "Da, vai de cel care ascultă de preceptele oamenilor şi renegă puterea lui Dumnezeu şi darul Duhului Sfânt!", "Da, vai de cel care spune: Noi am primit şi nouă nu ne trebuie mai mult!", "Şi în sfârşit, vai de toţi cei care tremură şi sunt mânioşi din cauza adevărului lui Dumnezeu! Căci iată, cel care este zidit pe stâncă îl primeşte cu bucurie; iar cel care este zidit pe o temelie de nisip tremură de frică să nu cadă.", "Vai de cel care va spune: Noi am primit cuvântul lui Dumnezeu şi nu mai avem nevoie de cuvântul lui Dumnezeu, căci avem destul!", "Căci iată, aşa spune Domnul Dumnezeu: Eu voi da copiilor oamenilor rând după rând, precept după precept, aici puţin şi acolo puţin; şi binecuvântaţi sunt aceia care ascultă de preceptele Mele şi-şi pleacă urechea la sfatul Meu, căci ei vor învăţa înţelepciune; căci celui care primeşte Eu îi voi da mai mult; iar de la cei care spun: noi avem destul, de la ei se va lua chiar şi ceea ce au.", "Blestemat este cel care îşi pune nădejdea în om sau îşi face din carne puterea sa sau ascultă de preceptele omului, cu excepţia preceptelor care sunt date prin puterea Duhului Sfânt.", "Vai de neamuri, a spus Domnul Dumnezeul oştirilor! Căci, în ciuda faptului că Eu Îmi voi întinde mâna către ele zi de zi, ele Mă vor tăgădui pe Mine; cu toate acestea, Eu voi fi milos cu ele, a spus Domnul Dumnezeu, dacă se vor pocăi şi vor veni la Mine; căci braţul Meu este întins cât este ziua de lungă, a spus Domnul Dumnezeul oştirilor."]}, {"name": "29", "verses": ["Dar iată, multe vor fi în ziua aceea când Eu voi începe să fac o lucrare minunată printre ei, când Eu Îmi voi aduce aminte de legămintele pe care le-am făcut cu copiii oamenilor precum că Eu voi acţiona, pentru a doua oară, ca să salvez poporul Meu, cei care sunt din casa lui Israel;", "Şi, de asemenea, pot să-Mi amintesc făgăduinţele pe care ţi le-am făcut ţie, Nefi, şi tatălui tău şi Eu Îmi voi aduce aminte de seminţia ta; şi că vorbele seminţiei tale vor ieşi din gura Mea către seminţia ta; şi cuvintele Mele vor şuiera până la marginile pământului, ca un steag pentru poporul Meu, care este din casa lui Israel.", "Şi pentru că vorbele Mele vor şuiera până departe—multe dintre neamuri vor spune: O Biblie! O Biblie! Avem o Biblie şi nu poate să mai fie o altă Biblie.", "Dar aşa spune Domnul Dumnezeu: O, nesăbuiţi, ele vor avea o Biblie; şi ea va purcede de la iudei, vechiul Meu popor de legământ. Şi cum le-au mulţumit ei iudeilor pentru Biblia pe care o primesc de la aceştia? Da, ce vor neamurile să spună cu aceasta? Îşi aduc ei aminte de suferinţele, muncile şi durerile iudeilor şi de sârguinţa lor pentru Mine în aducerea salvării neamurilor?", "O, voi neamuri, v-aţi adus aminte de iudei, poporul legămintelor Mele din vechime? Nu; dar voi i-aţi blestemat şi i-aţi urât şi nu aţi căutat să-i salvaţi. Dar iată, voi întoarce toate aceste lucruri împotriva capului vostru; căci Eu, Domnul, n-am uitat poporul Meu.", "Voi, nesăbuiţilor, care veţi spune: O Biblie, avem deja o Biblie şi nu ne mai trebuie o altă Biblie. Aţi fi obţinut voi vreo Biblie din altă parte decât de la iudei?", "Nu ştiţi că este mai mult decât un singur neam? Nu ştiţi că Eu, Domnul Dumnezeul vostru, i-am creat pe toţi oamenii şi că Eu Îmi aduc aminte de cei care sunt pe insulele mării; şi că Eu domnesc sus în ceruri şi jos pe pământ; şi Eu fac să ajungă cuvântul Meu până la copiii oamenilor, da, chiar până la toate naţiunile pământului?", "Prin urmare, cârtiţi voi că primiţi mai mult din cuvântul Meu? Nu ştiţi că mărturia a două naţiuni este o dovadă pentru voi că Eu sunt Dumnezeu, că Eu Îmi aduc aminte de naţiune la fel ca şi de alta? Prin urmare, Eu vorbesc aceleaşi cuvinte către o naţiune la fel ca şi către celălaltă. Şi atunci când cele două naţiune se vor uni, mărturiile celor două naţiune, de asemenea, se vor uni.", "Şi Eu fac aceasta pentru ca să dovedesc multora că Eu sunt acelaşi ieri, astăzi şi în vecii vecilor; şi că Eu vorbesc cuvintele Mele după propria Mea plăcere. Şi fiindcă Eu am vorbit un cuvânt, voi nu trebuie să credeţi că Eu nu mai pot vorbi altul; căci lucrarea Mea nu este încă terminată; şi nici nu va fi până la sfârşitul omului şi nici chiar de atunci înainte şi în vecii vecilor.", "Prin urmare, pentru că voi aveţi o Biblie, voi nu trebuie să credeţi că ea conţine toate cuvintele Mele; nici nu trebuie să credeţi că Eu nu am făcut să fie scrise mai multe.", "Căci Eu poruncesc tuturor oamenilor, atât la răsărit, cât şi la apus, şi, de asemenea, la miazănoapte şi la miazăzi, precum şi în insulele mării, pentru ca ei să scrie cuvintele pe care Eu le vorbesc către ei; căci după cărţile care vor fi scrise voi judeca Eu lumea, pe fiecare om după faptele sale, aşa după cum este scris.", "Căci iată, Eu voi vorbi către Iudei, iar ei vor scrie aceasta; şi Eu voi vorbi, de asemenea, către nefiţi, iar ei vor scrie aceasta; şi Eu voi vorbi, de asemenea, către celelalte triburi ale casei lui Israel pe care Eu le-am condus departe, iar ele vor scrie aceasta; şi Eu iarăşi voi vorbi către toate naţiunile pământului, iar ele vor scrie aceasta.", "Şi se va întâmpla că iudeii vor avea cuvintele nefiţilor, iar nefiţii vor avea cuvintele iudeilor; iar nefiţii şi iudeii vor avea cuvintele triburilor pierdute ale lui Israel; iar triburile pierdute ale lui Israel vor avea cuvintele nefiţilor şi ale iudeilor.", "Şi se va întâmpla că poporul Meu, care este din casa lui Israel, se va aduna acasă în ţările stăpânirilor sale; iar cuvântul Meu, de asemenea, se va aduna într-unul singur. Şi Eu voi arăta celor care luptă împotriva cuvântului Meu şi împotriva poporului Meu, care este din casa lui Israel, că Eu sunt Dumnezeu şi că Eu am făcut un legământ cu Avraam, că Eu Îmi voi aduce aminte de seminţia lui în vecii vecilor."]}, {"name": "30", "verses": ["Şi acum iată, fraţii mei preaiubiţi, voi vorbi către voi; căci eu, Nefi, nu voi accepta ca voi să credeţi că sunteţi mai drepţi decât vor fi neamurile. Căci iată, dacă nu veţi ţine poruncile lui Dumnezeu veţi pieri, de asemenea; şi datorită cuvintelor care au fost spuse nu trebuie să credeţi că neamurile sunt distruse cu totul.", "Căci iată, vă spun că atâtea neamuri câte se vor pocăi, vor fi poporul de legământ al Domnului, iar atâţia dintre Iudei câţi nu se vor pocăi vor fi alungaţi; căci Domnul nu face legăminte cu nimeni, decât cu cei care se pocăiesc şi care cred în Fiul Său, care este Cel Sfânt al lui Israel.", "Şi acum voi profeţi ceva mai mult despre iudei şi neamuri. Căci după ce cartea despre care am vorbit va fi scoasă la lumină şi va fi scrisă pentru neamuri şi va fi pecetluită iarăşi de Domnul, mulţi vor fi care vor crede cuvintele care sunt scrise; iar ei le vor duce cu ei mai departe la rămăşiţa seminţiei noastre.", "Şi atunci rămăşiţa seminţiei noastre va afla despre noi, cum noi am venit din Ierusalim şi că ei sunt descendenţi ai iudeilor.", "Şi Evanghelia lui Isus Hristos le va fi vestită; prin urmare, ei vor reveni la cunoaşterea strămoşilor lor şi, de asemenea, la cunoaşterea lui Isus Hristos, cunoaştere pe care o avuseseră şi strămoşii lor.", "Şi atunci se vor bucura; căci vor şti că aceasta este o binecuvântare pentru ei, din mâna lui Dumnezeu; iar perdelele de întuneric vor începe să cadă de pe ochii lor; şi nu vor trece multe generaţii până când vor deveni un popor pur şi plăcut.", "Şi se va întâmpla că iudeii care sunt împrăştiaţi vor începe, de asemenea, să creadă în Hristos; şi vor începe să se adune de pe faţa pământului; şi atât de mulţi câţi vor crede în Hristos vor deveni, de asemenea, oameni plăcuţi.", "Şi se va întâmpla că Domnul Dumnezeu îşi va începe lucrarea Sa printre toate naţiunile, neamurile, limbile şi popoarele pentru ca să restaureze poporul Său pe pământ.", "Şi cu dreptate va judeca Domnul Dumnezeu pe cei săraci şi va dojeni cu dreptate pe cei umili de pe pământ. Şi El va lovi pământul cu toiagul gurii Sale; şi cu răsuflarea buzelor Sale va ucide pe cei păcătoşi.", "Căci repede vine timpul când Domnul Dumnezeu va face o mare împărţire între oameni, iar pe cei păcătoşi El îi va distruge; şi El va cruţa pe poporul Său, da, chiar dacă va trebui să-i distrugă prin foc pe cei păcătoşi.", "Iar dreptatea va fi brâul coapşelor Sale, iar credinţa va fi brâul domniei Lui.", "Şi atunci lupul va trăi împreună cu mielul şi leopardul va sta alaturi de ied; viţelul, puiul de leu şi vitele îngrăşate vor fi împreună şi le va mâna un copilaş.", "Iar vaca şi ursul vor paşte; puii lor vor sta împreună; şi leul va mânca paie la fel ca şi boul.", "Iar pruncul de ţâţă se va juca la gaura viperii, iar copilul înţărcat va pune mâna pe culcuşul şarpelui.", "Ei nu vor lovi şi nici nu vor distruge în tot muntele Meu sfânt; căci pământul va fi plin de cunoaşterea Domnului, tot aşa cum apele acoperă marea.", "Prin urmare, lucrurile tuturor naţiunilor vor fi cunoscute; da, toate lucrurile vor fi cunoscute de copiii oamenilor.", "Nu va mai fi nici un secret care să nu fie dezvăluit; nu va mai fi nici o lucrare a întunericului care nu va fi adusă la lumină; şi nimic nu va mai fi legat pe pământ care să nu fie dezlegat.", "Prin urmare, toate lucrurile care au fost dezvăluite copiilor oamenilor vor fi dezvăluite în ziua aceea; iar Satana nu va mai avea putere asupra inimilor copiilor oamenilor pentru un timp îndelungat. Şi acum, fraţii mei preaiubiţi, eu pun capăt cuvântărilor mele."]}, {"name": "31", "verses": ["Şi acum eu, Nefi, sfârşesc profeţia mea către voi, fraţii mei preaiubiţi. Şi nu pot să scriu decât puţine lucruri de care ştiu cu siguranţă că se vor întâmpla; şi, de asemenea, nu pot să scriu decât puţine dintre cuvintele fratelui meu, Iacov.", "Prin urmare, lucrurile pe care le-am scris sunt destule pentru mine, în afară de câteva cuvinte pe care trebuie să le spun despre doctrina lui Hristos; prin urmare, vă voi vorbi într-un fel limpede, potrivit limpezimii profeţiei mele.", "Căci sufletul meu se bucură în claritate; căci în felul acesta lucrează Domnul Dumnezeu printre copiii oamenilor. Căci Domnul Dumnezeu dă lumină pentru înţelegere; căci El vorbeşte către oameni după limba lor, pentru înţelegerea lor.", "Prin urmare, aş dori să vă aduceţi aminte că v-am vorbit despre profetul pe care Domnul mi l-a arătat, cel care Îl va boteza pe Mielul lui Dumnezeu care trebuie să ia păcatele lumii.", "Şi acum, dacă Mielul lui Dumnezeu, El fiind Sfânt, a trebuit să fie botezat cu apă ca să înfăptuiască toată dreptatea, o, atunci, cu atât mai mult noi, nefiind sfinţi, avem nevoie să fim botezaţi, da, chiar cu apă!", "Şi acum v-aş întreba pe voi, fraţii mei preaiubiţi, prin ce a înfăptuit Mielul lui Dumnezeu toată dreptatea fiind botezat cu apă?", "Nu ştiţi că El era sfânt? Dar, cu toate că El era sfânt, El le arată copiilor oamenilor că, în ce priveşte trupul, El se umileşte în faţa Tatălui şi poartă mărturie înaintea Tatălui că El va fi supus Lui în ţinerea poruncilor Lui.", "Prin urmare, după ce El a fost botezat cu apă, Duhul Sfânt s-a pogorât asupra Lui sub forma unui porumbel.", "Şi iarăşi, El le arată copiilor oamenilor strâmteţea căii şi îngustimea porţii prin care ei trebuie să intre, El stabilind un exemplu înaintea lor.", "Şi El le-a spus copiilor oamenilor: Urmaţi-Mă pe Mine. Prin urmare, fraţii mei preaiubiţi, putem să-L urmăm pe Isus altfel decât dorind să păstrăm poruncile Tatălui?", "Iar Tatăl a spus: Pocăiţi-vă, pocăiţi-vă şi fiţi botezaţi în numele Fiului Meu Iubit.", "Şi iarăşi, glasul Fiului a venit către mine, zicând: Acela care este botezat în numele Meu, Tatăl îi va da Duhul Sfânt, la fel ca şi Mie; prin urmare, urmaţi-Mă pe Mine şi faceţi lucrurile pe care M-aţi văzut pe Mine că le fac.", "Prin urmare, fraţii mei preaiubiţi, eu ştiu că dacă-L veţi urma pe Fiu cu toată inima, fără ipocrizie sau înşelăciune în faţa lui Dumnezeu, ci cu intenţii adevărate, pocăindu-vă de păcate, mărturisind Tatălui că vreţi să luaţi asupra voastră numele lui Hristos prin botez—da, urmându-L pe Domnul şi Salvatorul vostru în apă, după cuvântul Lui, iată, atunci veţi primi voi Duhul Sfânt; da, apoi vine botezul focului şi al Duhului Sfânt; şi apoi puteţi să vorbiţi pe limba îngerilor şi să strigaţi laude către Cel Sfânt al lui Israel.", "Dar iată, fraţii mei preaiubiţi, astfel a venit glasul Fiului către mine, zicând: După ce v-aţi pocăit de păcatele voastre şi aţi depus mărturie Tatălui, că voi vreţi să ţineţi poruncile Mele prin botezul cu apă şi aţi primit botezul focului şi al Duhului Sfânt şi puteţi vorbi o limbă nouă, da, chiar limba îngerilor, iar după aceasta Mă tăgăduiţi pe Mine, atunci ar fi fost mai bine pentru voi dacă nu M-aţi fi cunoscut.", "Şi eu am auzit un glas de la Tatăl, zicând: Da, cuvintele Iubitului Meu sunt adevărate şi demne de încredere. Cel care îndură până la sfârşit, acela va fi salvat.", "Şi acum, fraţii mei preaiubiţi, ştiu prin aceasta că, dacă omul nu va îndura până la sfârşit, urmând exemplul Fiului Dumnezeului cel Viu, el nu va putea fi salvat.", "Prin urmare, faceţi lucrurile pe care vi le-am spus că L-am văzut pe Domnul vostru şi Mântuitorul vostru că trebuia să le facă; căci de aceea ele mi-au fost arătate, pentru ca voi să cunoaşteţi poarta prin care veţi intra. Căci poarta prin care voi veţi intra este pocăirea şi botezul prin apă; şi apoi vine iertarea păcatelor voastre prin foc şi prin Duhul Sfânt.", "Şi atunci sunteţi pe această cale strâmtă şi îngustă care duce până la viaţa veşnică; da, voi aţi intrat prin poartă; voi aţi făcut aşa cum au cerut poruncile Tatălui şi ale Fiului; şi voi aţi primit Duhul Sfânt care depune mărturie despre Tatăl şi Fiul pentru înfăptuirea făgăduinţei pe care El a făcut-o, că, dacă voi intraţi pe această cale, voi veţi primi.", "Şi acum, fraţii mei preaiubiţi, după ce aţi intrat pe această cale strâmtă şi îngustă, v-aş întreba dacă totul este împlinit? Iată, vă spun: Nu; căci voi nu aţi fi ajuns atât de departe, decât dacă ar fi fost prin cuvântul lui Hristos, cu credinţă nestrămutată în El, bazându-vă cu totul pe meritele Lui care are puterea de a salva.", "Prin urmare, trebuie să înaintaţi cu fermitate în Hristos, având o strălucire perfectă a speranţei şi o iubire de Dumnezeu şi de toţi oamenii. Prin urmare, dacă înaintaţi ospătându-vă din cuvântul lui Hristos şi înduraţi până la sfârşit, iată, astfel a spus Tatăl: Voi veţi avea viaţă veşnică.", "Şi acum iată, fraţii mei preaiubiţi, aceasta este calea; şi nu este nici o altă cale şi nici un alt nume dat sub cer prin care omul să poată fi salvat în împărăţia lui Dumnezeu. Şi acum, aceasta este doctrina lui Hristos, singura şi adevărata doctrină a Tatălui şi a Fiului şi a Duhului Sfânt, care este un Dumnezeu, fără de sfârşit. Amin."]}, {"name": "32", "verses": ["Şi acum iată, fraţii mei preaiubiţi, cred că voi cântăriţi întrucâtva în inimile voastre ceea ce trebuie să faceţi după ce aţi intrat pe cale. Dar iată, de ce cântăriţi lucrurile acestea în inimile voastre?", "Nu vă aduceţi aminte că v-am spus că după ce aţi primit Duhul Sfânt veţi putea vorbi pe limba îngerilor? Şi acum, cum aţi putea vorbi pe limba îngerilor dacă nu prin Duhul Sfânt?", "Îngerii vorbesc prin puterea Duhului Sfânt; prin urmare, ei vorbesc cuvintele lui Hristos. Prin urmare, vă zic vouă, ospătaţi-vă din cuvintele lui Hristos; căci iată, cuvintele lui Hristos vă vor spune toate lucrurile pe care trebuie să le faceţi.", "Prin urmare acum, după ce am spus aceste cuvinte, dacă nu le puteţi înţelege, este pentru că nu întrebaţi şi nici nu bateţi la uşă; prin urmare, nu sunteţi aduşi la lumină, ci trebuie să pieriţi în întuneric.", "Căci iată, iarăşi vă spun că, dacă veţi intra pe această cale şi veţi primi Duhul Sfânt, El vă va arăta toate lucrurile pe care trebuie să le faceţi.", "Iată, aceasta este doctrina lui Hristos şi nu va mai fi nici o altă doctrină dată până când El Însuşi nu vi se va arăta vouă în carne. Şi atunci când El Însuşi vi se va arăta vouă în carne, voi va trebui să faceţi lucrurile pe care El vi le va spune.", "Şi acum eu, Nefi, nu pot să spun mai mult; Spiritul îmi opreşte vorbirea şi sunt lăsat să jelesc din cauza necredinţei şi a ticăloşiei şi a ignoranţei şi a încăpăţânării oamenilor; căci ei nu vor căuta cunoaştere şi nici nu vor înţelege marea cunoaştere când aceasta le este dată lor clar, chiar atât de clar cât poate fi un cuvânt.", "Şi acum, fraţii mei preaiubiţi, simt că încă mai cântăriţi în inimile voastre; şi mă întristează că trebuie să vorbesc despre lucrul acesta. Căci dacă voi aţi asculta de Spiritul care îl învaţă pe om să se roage, aţi şti că trebuie să vă rugaţi; căci spiritul cel rău nu îl învaţă pe om să se roage, ci îl învaţă că nu trebuie să se roage.", "Dar iată, vă spun că voi trebuie întotdeauna să vă rugaţi şi să nu vă descurajaţi; că voi nu trebuie să faceţi nimic pentru Domnul până când în primul rând nu vă rugaţi Tatălui în numele lui Hristos ca El să sfinţească fapta voastră pentru voi înşivă, pentru ca fapta voastră să fie pentru binele sufletului vostru."]}, {"name": "33", "verses": ["Şi acum eu, Nefi, nu pot scrie toate lucrurile care au fost predicate poporului meu; şi nici nu sunt priceput la scris, la fel ca la vorbă; căci atunci când un om vorbeşte prin puterea Duhului Sfânt, puterea Duhului Sfânt îi duce vorba în inimile copiilor oamenilor.", "Dar iată, mulţi îşi împietresc inimile împotriva Spiritului Sfânt, încât El nu are nici un loc în ei; prin urmare, ei aruncă multe lucruri care sunt scrise şi le consideră ca fiind lucruri de nimic.", "Dar eu, Nefi, am scris ceea ce am scris şi le consider de mare valoare, mai ales pentru poporul meu. Căci ziua mă rog tot timpul pentru ei, iar noaptea ochii mei udă perna din cauza lor; şi eu Îl implor pe Dumnezeul meu în credinţă şi ştiu că El va auzi plânsul meu.", "Şi ştiu că Domnul Dumnezeu va sfinţi rugăciunile mele pentru câştigul poporului meu. Şi cuvintele pe care le-am scris în slăbiciune vor fi întărite pentru ei; căci aceasta îi va convinge să facă bine; îi va învăţa despre strămoşii lor; şi le va vorbi despre Isus şi îi va convinge să creadă în El şi să rabde până la sfârşit, care este viaţa veşnică.", "Şi cuvintele vorbesc cu asprime împotriva păcatului, potrivit limpezimii adevărului; prin urmare, nici un om nu va fi mânios din cauza cuvintelor pe care le-am scris, decât dacă el aparţine spiritului diavolului.", "Eu mă bucur de claritate; mă bucur de adevăr; mă bucur de-al meu Isus, căci El mi-a mântuit sufletul din iad.", "Eu am caritate pentru poporul meu şi mare credinţă în Hristos că voi întâlni multe suflete curate la scaunul Lui de judecată.", "Eu am caritate pentru iudei—Eu spun iudeu pentru că mă refer la cei din care mă trag.", "De asemenea, am caritate pentru neamuri. Dar iată, nu pot spera în nici unul, cu excepţia acelora care se vor întoarce la Hristos şi vor intra prin poarta strâmtă şi vor merge pe calea dreaptă care duce la viaţă, şi vor continua să meargă pe cale până la sfârşitul zilei de încercare.", "Şi acum, fraţii mei preaiubiţi, precum şi voi iudeilor şi voi toţi de la marginile pământului, ascultaţi aceste cuvinte şi credeţi în Hristos; şi dacă nu credeţi în aceste cuvinte, credeţi în Hristos. Şi dacă credeţi în Hristos, atunci voi veţi crede în aceste cuvinte, căci ele sunt cuvintele lui Hristos şi El mi le-a dat mie; şi ele îi învaţă pe toţi oamenii că ar trebui să facă bine.", "Şi dacă ele nu sunt cuvintele lui Hristos, judecaţi voi—căci Hristos vă va arăta cu putere şi mare slavă că acestea sunt cuvintele Sale, în ultima zi; iar voi şi cu mine vom sta faţă în faţă dinaintea judecăţii Lui; şi veţi şti că mie mi s-a poruncit de către El ca să scriu aceste lucruri, în ciuda slăbiciunii mele.", "Şi mă rog Tatălui, în numele lui Hristos, ca mulţi dintre noi, dacă nu toţi, să poată fi salvaţi în împărăţia Lui în acea mare şi ultimă zi.", "Şi acum, fraţii mei preaiubiţi, toţi cei care sunteţi din casa lui Israel şi voi toţi de la marginile pământului, vă vorbesc ca glasul unuia care strigă din ţărână: Bun rămas până când acea zi mare va veni.", "Iar voi care nu vreţi să vă împărtăşiţi din bunătatea lui Dumnezeu şi să respectaţi cuvintele iudeilor, precum şi cuvintele mele şi cuvintele care vor ieşi din gura Mielului lui Dumnezeu, iată, eu vă las o urare nepieritoare de rămas bun, căci aceste cuvinte vă vor condamna în ultima zi.", "Căci ceea ce pecetluiesc pe pământ va fi adus împotriva voastră la scaunul de judecată; căci aşa mi-a poruncit Domnul mie, iar eu trebuie să mă supun. Amin."]}]}, "jacob": {"name": "Iacov", "chapters": [{"name": "1", "verses": ["Căci iată, s-a întâmplat că cincizeci şi cinci de ani trecuseră de când Lehi a plecat din Ierusalim; prin urmare, Nefi mi-a dat mie, Iacov, o poruncă despre plăcile cele mici, pe care sunt gravate aceste lucruri.", "Şi el mi-a dat mie, Iacov, porunca să scriu pe aceste plăci câteva din lucrurile pe care le consider ca fiind deosebit de preţioase; că nu ar trebui să tratez, decât în treacăt, istoria acestui popor care este numit poporul lui Nefi.", "Căci el a spus că istoria poporului său trebuie să fie gravată pe celelalte plăci ale sale şi că eu trebuie să păstrez aceste plăci şi să le înmânez seminţiei mele din generaţie în generaţie.", "Şi dacă a fost predică sfântă, revelaţie care era mare sau profeţii, eu trebuia să gravez punctele lor principale pe aceste plăci şi să mă aplec asupra lor pe cât de mult posibil, de dragul lui Hristos şi de dragul poporului nostru.", "Căci datorită credinţei şi a neliniştii mari ni s-a făcut nouă într-adevăr cunoscut despre poporul nostru, despre ce lucruri ar trebui să i se întâmple.", "Şi noi, de asemenea, am avut multe revelaţii şi spiritul multor profeţii; prin urmare am ştiut despre Hristos şi Împărăţia Lui care va veni.", "Prin urmare, am lucrat cu sârguinţă printre oamenii noştri ca să-i convingem să vină la Hristos şi să se împărtăşească din bunătatea lui Dumnezeu, ca ei să poată să intre în odihna Lui, exceptând cazul în care El va jura în mânia sa că ei nu vor intra acolo, ca în răzvrătirea din zilele ispitei în timp ce copiii lui Israel erau în pustiu.", "Prin urmare, să dea Dumnezeu ca noi să putem să-i convingem pe toţi oamenii să nu se răzvrătească împotriva lui Dumnezeu şi să provoace mânia Lui, ci ca toţi să creadă în Hristos şi să se gândească la moartea Lui şi să-I poarte crucea şi să ducă ruşinea lumii; prin urmare, eu, Iacov, iau asupra mea să îndeplinesc poruncile fratelui meu, Nefi.", "Acum Nefi a început să îmbătrânească şi a văzut că în curând trebuia să moară; prin urmare, a uns pe un om să fie rege şi domnitor asupra poporului său acum, potrivit cu domnia regilor.", "Deoarece poporul l-a iubit foarte mult pe Nefi, el fiind un mare apărător al lor, mânuind cu dibăcie sabia lui Laban în apărarea lor şi lucrând toată viaţa pentru bunăstarea lor—", "Prin urmare, poporul dorea să păstreze numele lui în memorie. Iar cei care au domnit după el au fost numiţi de popor al doilea Nefi, al treilea Nefi şi aşa mai departe, potrivit cu domnia regilor; şi aşa au fost numiţi de popor, indiferent de numele lor.", "Şi s-a întâmplat că Nefi a murit.", "Şi acum, cei care nu erau lamaniţi erau nefiţi; cu toate acestea erau numiţi nefiţi, iacoviţi, iosefiţi, zoramiţi, lamaniţi, lemueliţi şi ismaeliţi.", "Dar eu, Iacov, nu îi voi deosebi după aceste nume, ci îi voi numi lamaniţi pe cei care caută să distrugă poporul lui Nefi, iar pe cei care sunt de partea lui Nefi îi voi numi nefiţi sau poporul lui Nefi, după domnia regilor.", "Şi acum s-a întâmplat că poporul lui Nefi, sub domnia celui de al doilea rege, a început să se împietrească în inimă şi să se dedea întrucâtva la unele practici păcătoase, ca cele ale lui David în vechime, dorind multe neveste şi concubine, la fel ca şi Solomon, fiul lui.", "Da, şi ei, de asemenea, au început să caute mult aur şi argint şi au început să crească întrucâtva în mândrie.", "Prin urmare eu, Iacov, le-am dat lor aceste cuvinte aşa cum i-am învăţat în templu, având mai întâi misiunea mea de la Domnul.", "Căci eu, Iacov, şi fratele meu Iosif, am fost rânduiţi preoţi şi învăţători ai acestui popor de către mâna lui Nefi.", "Şi am îndeplinit cu credinţa şi sârguinţă slujba noastră pentru Domnul, luând responsibilitătea asupra noastră, răspunzând pentru păcatele poporului cu capul nostru dacă nu l-am învăţat cuvântul lui Dumnezeu cu toată sârguinţa; prin urmare, lucrând cu toată puterea noastră ca sângele lor să nu fie pe veşmintele noastre; altfel, sângele lui va fi pe veşmintele noastre şi noi nu vom fi găsiţi fără pată în ultima zi."]}, {"name": "2", "verses": ["Cuvintele pe care Iacov, fratele lui Nefi, le-a vorbit către poporul lui Nefi, după moartea lui Nefi:", "Şi acum, fraţii mei preaiubiţi, eu, Iacov, potrivit răspunderii pe care o am faţă de Domnul, ca să îndeplinesc cu credinţa şi sârguinţa şi cumpatare slujba mea şi ca să scap de păcatele voastre de pe veşmintele mele, vin la templu în ziua aceasta pentru ca să vă declar cuvântul lui Dumnezeu.", "Şi voi înşivă ştiţi că până acum am fost sârguincios în slujba chemării mele; dar în ziua aceasta mă simt mult mai împovărat de dorinţa şi neliniştea pentru bunăstarea sufletelor voastre decât am fost până acum.", "Căci iată, până acum aţi fost supuşi cuvântului Domnului, pe care eu vi l-am dat.", "Dar iată, ascultaţi-mă şi aflaţi că, cu ajutorul Creatorului Atotputernic al cerului şi al pământului, vă pot spune ceva despre gândurile voastre, vă pot spune că voi aţi început să lucraţi în păcat, care mie mi se pare un lucru abominabil, da, şi lucru abominabil pentru Dumnezeu.", "Da, aceasta îmi întristează sufletul şi mă face să mă fac mic de ruşine în faţa Făcătorului meu, că trebuie să depun mărturie despre ticăloşia inimilor voastre.", "Şi, de asemenea, mă întristează că trebuie să folosesc cuvinte atât de tăioase despre voi în faţa nevestelor voastre şi a copiilor voştri, sentimentele multora dintre ei fiind foarte gingaşe şi curate şi delicate înaintea lui Dumnezeu, ceea ce este plăcut lui Dumnezeu;", "Şi cred că au venit aici ca să asculte cuvântul plăcut al lui Dumnezeu, da, cuvântul care vindecă sufletul rănit.", "Prin urmare, sufletul meu este îngreunat pentru că sunt constrâns, din cauza poruncii stricte pe care am primit-o de la Dumnezeu, ca să vă cert din cauza crimelor voastre, să măresc rănile celor care sunt deja răniţi, în loc să alin şi să vindec rănile lor; iar cei care nu au fost răniţi, în loc să se ospăteze din cuvântul plăcut al lui Dumnezeu, au cuţite care le străpung sufletele şi le rănesc minţile delicate.", "Dar, în ciuda măreţiei datoriei, trebuie să fac aşa cum cer poruncile stricte ale lui Dumnezeu şi să vă vorbesc despre ticăloşia voastră şi lucrurile voastre abominabile în prezenţa celor cu inima pură şi a acelora cu inima frântă, precum şi sub privirea ochiului pătrunzător al lui Dumnezeu cel Atotputernic.", "Prin urmare, trebuie să vă spun adevărul, potrivit limpezimii cuvântului lui Dumnezeu. Căci iată, aşa cum L-am întrebat pe Domnul, aşa a venit cuvântul către mine, zicând: Iacov, du-te mâine la templu şi vesteşte cuvântul pe care ţi-l voi da pentru poporul acesta.", "Şi iată acum, fraţii mei, acesta este cuvântul pe care vi-l anunţ, că mulţi dintre voi au început să caute aur şi argint şi tot felul de metale preţioase care abundă din plin în această ţară, care este o ţară a făgăduinţei pentru voi şi pentru seminţia voastră.", "Iar providenţa v-a zâmbit în felul cel mai plăcut, aşa încât aţi primit multe bogăţii; şi pentru că unii dintre voi au primit mai din abundenţă decât fraţii voştri, aţi crescut în mândria inimilor voastre şi umblaţi cu încăpăţânare şi cu capul pe sus din cauza hainelor voastre scumpe şi-i persecutaţi pe fraţii voştri pentru că voi socotiţi că sunteţi mai buni decât ei.", "Şi acum, fraţii mei, credeţi că Dumnezeu vă iartă pentru aceasta? Iată, eu vă spun: Nu. Dar El vă condamnă pe voi, iar de continuaţi să faceţi aceste lucruri, atunci judecata Lui trebuie să vină repede asupra voastră.", "O, de ar fi să vă arate că El poate să vă străpungă şi cu o singură privire a ochiului Lui vă poate trimite în ţărână!", "O, de v-ar curăţa de această nedreptate şi lucru abominabil. Şi, o, dacă aţi asculta voi de cuvântul poruncilor Lui şi nu aţi lăsa mândria aceasta a inimilor voastre să vă distrugă sufletele!", "Gândiţi-vă la fraţii voştri la fel ca la voi înşivă şi fiţi prietenoşi cu toţi şi darnici cu avuţia voastră, aşa ca şi ei să fie la fel de bogaţi ca voi.", "Dar înainte de a căuta bogăţii, căutaţi împărăţia lui Dumnezeu.", "Şi după ce aţi căpătat speranţă în Hristos, veţi căpăta bogăţii, dacă le căutaţi; şi le veţi căuta cu intenţia de a face bine—de a-i îmbrăca pe cei goi şi a-i hrăni pe cei flămânzi, de a-i elibera pe robi şi de a aduce alinare celor bolnavi şi suferinzi.", "Şi acum, fraţii mei, v-am vorbit despre mândrie; şi acei dintre voi care v-aţi supărat vecinul şi l-aţi persecutat pentru că aţi fost mândri în inimile voastre, ce spuneţi despre lucrurile pe care Dumnezeu vi le-a dat?", "Nu credeţi că astfel de lucruri sunt abominabile în faţa Celui care a creat toate trupurile? Şi orice fiinţă este la fel de valoroasă în faţa Lui ca şi oricare alta. Şi orice trup este din ţărână; şi pentru acelaşi scop El le-a creat, ca să ţină poruncile Lui şi să-L slăvească pe El în vecii vecilor.", "Şi acum, termin de vorbit despre această mândrie. Şi dacă n-ar trebui să vă vorbesc despre o crimă şi mai mare, inima mea s-ar bucura foarte mult datorită vouă.", "Dar cuvântul lui Dumnezeu mă apasă din cauza crimelor voastre mai mari. Căci iată, aşa spune Domnul: Poporul acesta a început să crească în nedreptate; ei nu înţeleg scripturile, căci ei caută să se scuze atunci când preacurvesc, din cauza lucrurilor care au fost scrise despre David şi Solomon, fiul lui.", "Iată, David şi Solomon într-adevăr au avut multe neveste şi concubine, lucru care a fost abominabil în faţa Mea, zice Domnul.", "Prin urmare, astfel zice Domnul, Eu am condus acest popor afară din Ierusalim, prin puterea braţului Meu, pentru ca să pot creşte o ramură dreaptă din rodul coapselor lui Iosif.", "Prin urmare Eu, Domnul Dumnezeu, nu voi permite ca acest popor să facă la fel ca cei din vechime.", "Prin urmare, fraţii mei, ascultaţi-mă şi auziţi cuvântul Domnului: Căci să nu fie nici un om printre voi care să aibă mai mult decât o singură nevastă; şi să nu aibă nici o concubină.", "Căci Eu, Domnul Dumnezeu, Mă bucur de castitatea femeilor. Iar curviile sunt lucruri abominabile în faţa Mea; astfel spune Domnul oştirilor.", "Prin urmare, acest popor va trebui să ţină poruncile Mele, spune Domnul oştirilor, dacă nu, blestemat va fi pământul din cauza lor.", "Căci, dacă vreau, a spus Domnul oştirilor, să cresc seminţiei pentru Mine, Eu voi porunci poporului Meu; altfel, ei vor trebui să asculte de aceste lucruri.", "Căci iată Eu, Domnul, am văzut supărarea şi am auzit jelirea fiicelor poporului Meu în ţara Ierusalimului, da, şi în toate ţările poporului Meu, din cauza ticăloşiei şi a lucrurilor abominabile ale bărbaţilor lor.", "Şi Eu nu voi permite, spune Domnul oştirilor, ca strigătele fiicelor frumoase ale acestui popor, pe care Eu le-am condus afară din ţara Ierusalimului, să vină la Mine împotriva bărbaţilor poporului Meu, a spus Domnul oştirilor.", "Căci ei nu vor duce pe fiicele poporului Meu în robie datorită bunătăţii lor, căci altfel voi abate asupra lor un blestem dureros, chiar până la distrugere; căci ei nu trebuie să preacurvească la fel ca cei din vechime, a spus Domnul oştirilor.", "Şi acum iată, fraţii mei, voi ştiţi că aceste porunci au fost date tatălui nostru, Lehi; prin urmare, le-aţi cunoscut dinainte; şi aţi suferit o mare condamnare; căci aţi făcut acele lucruri pe care nu trebuia să le faceţi.", "Iată, aţi făcut nedreptăţi mai mari decât lamaniţii, fraţii noştri. Voi aţi frânt inimile blândelor voastre neveste şi aţi pierdut încrederea copiilor voştri, pentru că sunteţi un exemplu rău pentru ei; iar suspinele inimilor lor se înalţă până la Dumnezeu împotriva voastră. Şi din cauza stricteţii cuvântului lui Dumnezeu, care coboară împotriva voastră, multe inimi au murit străpunse de răni adânci."]}, {"name": "3", "verses": ["Dar iată eu, Iacov, aş dori să vă spun vouă, celor care sunteţi cu inimile pure. Priviţi către Dumnezeu cu fermitatea minţii şi rugaţi-vă la El cu credinţă mare, iar El vă va consola în suferinţele voastre şi vă va lua apărarea şi va trimite dreptate asupra acelora care caută să vă distrugă.", "O, voi toţi cei care sunteţi cu inimile pure, ridicaţi-vă capul şi primiţi cuvântul plăcut al lui Dumnezeu şi ospătaţi-vă din dragostea Lui; căci voi puteţi să faceţi aceasta, dacă minţile voastre sunt neclintite, în vecii vecilor.", "Dar vai, vai de voi, cei care nu sunteţi cu inimile curate, care sunteţi murdari în această zi în faţa lui Dumnezeu; căci dacă nu vă pocăiţi, ţara este blestemată din cauza voastră; şi lamaniţii, care nu sunt murdari ca voi şi totuşi sunt blestemaţi cu un blestem dureros, vă vor asupri chiar până la distrugere.", "Şi repede va veni timpul când, dacă nu vă pocăiţi, ei vor stăpâni ţara moştenirii voastre, iar Domnul Dumnezeu îi va conduce pe cei drepţi afară dintre voi.", "Iată, lamaniţii, fraţii voştri, pe care îi urâţi din cauza murdăriei lor şi a blestemului care a venit asupra pielii lor, sunt mai drepţi decât voi; căci ei nu au uitat porunca Domnului care a fost dată tatălui nostru—cum că ei trebuie să aibă o singură nevastă şi că nu trebuie să aibă nici o concubină şi că nici o curvie nu trebuie să existe printre ei.", "Şi acum, ei sunt atenţi să ţină această poruncă; prin urmare, pentru că sunt atenţi în ţinerea acestei porunci, Domnul Dumnezeu nu-i va distruge, ci va fi milos cu ei; şi într-o zi, ei vor deveni un popor binecuvântat.", "Iată, bărbaţii lor îşi iubesc nevestele şi nevestele lor îşi iubesc bărbaţii; şi bărbaţii şi nevestele îşi iubesc copiii; iar necredinţa şi ura lor faţă de voi sunt din cauza nedreptăţii strămoşilor lor; prin urmare, cu cât sunteţi voi mai buni decât ei în ochii Marelui Creator al vostru?", "O, fraţii mei, mă tem că, dacă nu vă pocăiţi de păcatele voastre, pielea lor va fi mai albă decât a voastră atunci când veţi fi aduşi împreună cu ei în faţa tronului lui Dumnezeu.", "Prin urmare, vă dau o poruncă, ce este cuvântul lui Dumnezeu, ca să nu mai rostiţi injurii împotriva lor din cauza întunecimii pielii lor; şi nici nu trebuie să rostiţi injurii împotriva lor din cauza murdăriei lor; ci trebuie să vă amintiţi de propria voastră murdărie şi să vă aduceţi aminte că murdăria lor a venit din cauza strămoşilor lor.", "Prin urmare, trebuie să vă aduceţi aminte de copiii voştri, cum le-aţi îndurerat inimile din cauza exemplului vostru dat în faţa lor; şi, de asemenea, aduceţi-vă aminte că, din cauza murdăriei voastre, puteţi să-i aduceţi pe copiii voştri la distrugere, iar păcatele lor să se adune pe capul vostru în ultima zi.", "O, fraţii mei, ascultaţi de cuvintele mele; îviaţi înzestrările sufletelor voastre; scuturaţi-vă, ca să vă puteţi trezi din somnul morţii; şi depărtaţi-vă de chinurile iadului ca să nu deveniţi îngerii diavolului şi să fiţi aruncaţi în acel lac de foc şi pucioasă care este cea de a doua moarte.", "Şi acum eu, Iacov, am spus multe alte lucruri către poporul lui Nefi, avertizându-i împotriva imoralităţii, lascivităţii şi oricărui alt fel de păcat, spunându-le care sunt urmările groaznice ale acestora.", "Şi nici a suta parte din întâmplările acestui popor, care a început să fie numeros, nu poate fi scrisă pe aceste plăci; dar multe din întâmplările lor sunt scrise pe plăcile mai mari, războaiele şi conflictele lor şi domnia regilor lor.", "Aceste plăci sunt numite plăcile lui Iacov şi au fost făcute de mâna lui Nefi. Şi astfel pun capăt vostirii acestor cuvinte."]}, {"name": "4", "verses": ["Acum iată, s-a întâmplat că eu, Iacov, am slujit mult poporului meu în cuvinte (şi nu pot să scriu decât o mică parte din cuvintele mele din cauza greutăţii de a grava cuvintele pe plăci); şi noi ştim că lucrurile pe care le scriem pe plăci trebuie să rămână;", "Dar orice lucru pe care îl scriem pe altceva în afară de plăci trebuie să piară şi să dispară; dar noi putem să scriem câteva cuvinte pe plăci care vor da copiilor noştri şi fraţilor noştri preaiubiţi ceva cunoaştere despre noi sau despre strămoşii lor—", "Acum noi ne bucurăm de aceasta; şi lucrăm din greu ca să gravăm aceste cuvinte pe plăci, sperând că fraţii noştri preaiubiţi şi copiii noştri le vor primi cu inimi recunoscătoare şi le vor lua în consideraţie ca să înveţe cu bucurie, nu cu tristeţe şi nici cu frică, despre strămoşii lor dintâi.", "Căci cu acest scop am scris aceste lucruri, pentru ca ei să ştie că noi L-am cunoscut pe Hristos şi că am avut speranţă în slava Lui multe sute de ani înaintea venirii Lui; şi nu numai noi am avut speranţă în slava Lui, ci şi toţi profeţii sfinţi care au fost înaintea noastră.", "Iată, ei au crezut în Hristos şi L-au preaslăvit pe Tatăl în numele Lui şi, de asemenea, noi preaslăvim pe Tatăl în numele Lui. Şi pentru acest scop ţinem legea lui Moise, care ne îndreaptă sufletele către El; şi datorită acestui fapt ea este sfinţită pentru noi în dreptate, tot aşa cum ea a fost dată lui Avraam în pustiu, ca el să se supună poruncilor lui Dumnezeu jertfind pe fiul său Isaac, ceea ce se aseamănă cu jertfirea de către Dumnezeu a Singurului Său Născut.", "Prin urmare, îi cercetăm pe profeţi şi avem multe revelaţii şi spiritul profeţiei; şi având toate aceste mărturii, noi căpătăm o speranţă şi credinţa noastră devine nestrămutată, într-atât, încât într-adevăr putem să poruncim în numele lui Isus şi atunci chiar şi copacii ni se supun nouă, ori munţii sau valurile mării.", "Şi totuşi, Domnul Dumnezeu ne arată slăbiciunea noastră ca să ştim că, prin harul Lui şi prin marea Lui bunăvoinţă faţă de copiii oamenilor, avem puterea să facem aceste lucruri.", "Iată, mari şi minunate sunt lucrările Domnului. Cât de nepătrunse sunt adâncimile misterelor Lui; şi este imposibil ca omul să înţeleagă toate căile Lui. Şi nici un om nu cunoaşte căile Lui decât dacă îi sunt revelate; prin urmare fraţilor, nu dispreţuiţi revelaţiile lui Dumnezeu.", "Căci iată, prin puterea cuvântului Lui a venit omul pe faţa pământului, pământ care a fost creat prin puterea cuvântului Lui. Prin urmare, dacă Dumnezeu a putut vorbi şi pământul a fost creat, a vorbit şi omul a fost creat, o, atunci, de ce să nu fie El capabil să poruncească pământului sau lucrării mâinilor Sale de pe faţa pământului după voinţa şi plăcerea Lui?", "Prin urmare, fraţilor, nu căutaţi să-L sfătuiţi pe Domnul, ci luaţi sfat din mâna Sa. Căci iată, voi înşivă ştiţi că El sfătuieşte în înţelepciune şi în dreptate şi în mare milă peste toate lucrările Sale.", "Prin urmare, fraţi preaiubiţi, fiţi împăcaţi cu El prin ispăşirea lui Hristos, Singurul Său Fiu Născut, şi veţi putea obţine o înviere după puterea învierii care este în Hristos şi veţi fi prezentaţi ca primele roade ale lui Hristos către Dumnezeu, având credinţă şi obţinand bună-speranţă de slavă în El înainte ca El Însuşi să se arate în trup.", "Şi acum, preaiubiţilor, nu vă minunaţi că vă spun aceste lucruri; căci de ce să nu vorbesc despre ispăşirea lui Hristos şi să ajung la o înţelegere deplină a Lui ca şi la cunoaşterea învierii şi a lumii care va veni?", "Iată, fraţii mei, pe cel care profeţeşte, lăsaţi-l să profeţească pentru înţelegerea oamenilor; căci Spiritul vorbeşte adevărul şi nu minte. Prin urmare, el vorbeşte despre lucruri aşa cum sunt ele într-adevăr şi despre lucruri aşa cum ele într-adevăr vor fi; prin urmare, aceste lucruri ne sunt arătate limpede pentru salvarea sufletelor noastre. Dar iată, noi nu suntem singurii martori ai acestor lucruri; căci Dumnezeu, de asemenea, le-a cuvântat către profeţii din vechime.", "Dar iată, iudeii au fost un popor încăpăţânat; şi ei au dispreţuit cuvintele clare şi au ucis profeţii şi au căutat lucruri pe care ei nu le-au putut înţelege. Prin urmare, din cauza orbirii lor, care orbire a venit pentru că s-au uitat dincolo de limite, ei trebuie să cadă; căci Dumnezeu a îndepărtat claritate Lui de la ei şi le-a dat multe lucruri pe care ei nu le pot înţelege, pentru că ei au dorit aceasta. Şi pentru că au dorit aceasta, Dumnezeu a făcut aşa ca ei să se împiedice.", "Şi acum eu, Iacov, sunt condus de Spirit ca să profeţesc; căci îmi dau seama, prin lucrarea Spiritului care este în mine, că prin împiedicarea iudeilor, ei vor respinge piatra pe care puteau să zidească şi să aibă o temelie sigură.", "Dar iată, potrivit scripturilor, această piatră va deveni marea şi ultima şi unica temelie sigură pe care iudeii pot zidi.", "Şi acum, preaiubiţii mei, cum este posibil ca aceştia, după ce au respins temelia cea sigură, să mai poată zidi pe ea, ca să devină capul pietrei lor unghiulare?", "Iată, fraţii mei preaiubiţi, vă voi dezvălui acest mister; dacă nu o voi face în vreun fel, mă voi zdruncina din tăria mea în Spirit şi mă voi împiedica din cauza îngrijorării mele foarte mari pentru voi."]}, {"name": "5", "verses": ["Iată, fraţii mei, nu vă aduceţi aminte că aţi citit cuvintele profetului Zenos pe care le-a vorbit către casa lui Israel, zicând:", "Ascultaţi, o, voi casă a lui Israel, şi ascultaţi cuvintele mele, un profet al Domnului.", "Căci iată, aşa a spus Domnul, Eu te voi asemăna pe tine, o, casă a lui Israel, cu un măslin cultivat, pe care un om l-a luat şi l-a îngrijit în via sa; şi el a crescut şi a îmbătrânit şi a început să se usuce.", "Şi s-a întâmplat că stăpânul viei a venit şi a văzut măslinul cum a început să se usuce; şi a spus: Îl voi tunde şi voi prăşi în jurul lui şi-l voi îngrăşa, căci poate va da ramuri tinere şi fragede şi nu va pieri.", "Şi s-a întâmplat că el l-a tuns şi l-a prăşit şi l-a îngrăşat, după cuvântul lui.", "Şi s-a întâmplat că după multe zile a început să dea câteva ramuri tinere şi fragede; dar iată, vârful lui principal a început să piară.", "Şi s-a întâmplat că stăpânul viei a văzut aceasta şi i-a spus slujitorului său: Mă întristează să pierd acest pom; prin urmare, du-te şi adună ramurile de la un măslin sălbatic şi adu-le aici la mine; şi noi vom smulge ramurile principale care au început să se veştejească şi le vom arunca în foc ca să ardă.", "Şi iată, spune domnul viei, eu dau deoparte multe dintre aceste ramuri tinere şi fragede şi le voi altoi oriunde voi vrea; şi nu-i nimic dacă rădăcina acestui pom va pieri, dacă pot să păstrez roadele lui pentru mine; prin urmare, eu voi lua aceste ramuri tinere şi fragede şi le voi altoi oriunde vreau.", "Ia ramurile măslinului sălbatic şi altoieşte-le în locul lor; şi pe acestea pe care le-am smuls, le voi arunca în foc şi le voi arde, ca să nu mai stânjenească pământul viei mele.", "Şi s-a întâmplat că slujitorul domnului viei a făcut potrivit cuvântul domnului viei şi a altoit ramurile măslinului sălbatic.", "Şi domnul viei a dat ordin să fie prăşit şi tuns şi îngrăşat, zicând către slujitorul său: Mă întristează că trebuie să pierd acest pom; prin urmare, am făcut aceasta, căci poate voi reuşi să păstrez rădăcinile lui şi ele nu vor pieri ca să le pot păstra pentru mine.", "Prin urmare, du-te pe drumul tău; observă pomul şi îngrijeşte-l potrivit cuvintelor mele.", "Şi pe acestea le voi pune în partea cea mai de jos a viei mele, oriunde vreau, asta nu te interesează pe tine; şi eu fac aceasta ca să păstrez pentru mine ramurile fireşti ale pomului; şi, de asemenea, ca să pot să adun pentru mine rodul la timpul potrivit; căci pe mine mă întristează să pierd acest pom şi rodul lui.", "Şi s-a întâmplat că domnul viei a plecat pe drumul său şi a ascuns ramurile fireşti ale măslinului cultivat în partea cea mai de jos a viei, unele într-o parte şi altele în cealaltă, după dorinţa şi plăcerea lui.", "Şi s-a întâmplat că a trecut un timp îndelungat şi domnul viei a spus slujitorului său: Vino, hai să mergem jos la vie ca s-o lucrăm.", "Şi s-a întâmplat că domnul viei şi, de asemenea, slujitorul s-au dus jos la vie ca să muncească. Şi s-a întâmplat că slujitorul a spus stăpânului său: Iată, priveşte aici; uită-te la pom.", "Şi s-a întâmplat că domnul viei s-a uitat şi a văzut pomul în care ramurile sălbatice de măslin au fost altoite; şi el a crescut şi a început să poarte rod. Şi el a văzut că era bun; iar rodul lui era la fel ca rodul firesc.", "Şi el i-a spus slujitorului: Iată, ramurile pomului sălbatic au folosit umezeala rădăcinii, aşa încât rădăcina i-a adus multă putere; şi, datorită puterii mari a rădăcinii, ramurile sălbatice au făcut roade altoite. Acum, dacă noi nu am fi altoit aceste ramuri, pomul ar fi pierit. Şi acum, iată, eu voi aduna multe roade pe care pomul le-a făcut; şi roadele acestea le voi aduna la vremea potrivită pentru mine însumi.", "Şi s-a întâmplat că domnul viei i-a spus slujitorului: Vino, hai să mergem în partea cea mai de jos a viei şi să vedem dacă şi ramurile fireşti ale pomului au făcut multe roade, ca să culeg roadele la vremea potrivită pentru mine însumi.", "Şi s-a întâmplat că s-au dus acolo unde stăpânul ascunsese ramurile fireşti ale pomului, iar el i-a spus slujitorului: Iată-le; şi el s-a uitat la prima ramură care a făcut roade multe; şi el, de asemenea, a văzut că erau bune. Şi i-a spus slujitorului: Ia din roadele de acolo şi adună-le la vremea potrivită, ca să le pot păstra pentru mine însumi; căci iată, a spus, eu l-am îngrijit tot acest timp îndelungat, iar el a făcut multe roade.", "Şi s-a întâmplat că slujitorul a spus către stăpânul său: Cum de ai venit aici ca să plantezi acest pom sau această ramură a pomului? Căci iată, acesta era cel mai rău loc din toată via.", "Iar domnul viei i-a spus: Nu-mi da sfaturi; eu ştiu că aceasta era o parte proastă a pământului; prin urmare, ţi-am spus, eu l-am îngrijit tot acest timp îndelungat şi iată, vezi acum că a făcut multe roade.", "Şi s-a întâmplat că domnul viei i-a spus slujitorului său: Priveşte aici; iată, eu am mai plantat încă o ramură a pomului; şi ştii că această bucată de pământ era şi mai proastă decât prima. Dar, priveşte pomul. Eu l-am îngrijit tot acest timp îndelungat şi el a făcut multe roade; de aceea, adună-le şi pune-le la un loc la vremea potrivită, pentru ca eu să le pot păstra pentru mine însumi.", "Şi s-a întâmplat că domnul viei a spus iarăşi către slujitorul său: Priveşte aici şi iată încă o altă ramură pe care am plantat-o; iată, eu am îngrijit-o şi pe aceasta şi ea a făcut rod.", "Şi el i-a spus slujitorului: Priveşte aici şi iat-o şi pe ultima. Iată, pe aceasta am plantat-o într-o parte bună de pământ; şi eu am îngrijit-o tot acest timp îndelungat şi numai o parte a pomului a făcut roade altoite, iar cealaltă parte a făcut roade sălbatice; iată, eu am îngrijit acest pom la fel ca şi pe ceilalţi.", "Şi s-a întâmplat că domnul viei i-a spus slujitorului: Smulge ramurile care nu au făcut roade bune şi aruncă-le în foc.", "Dar iată, slujitorul i-a spus: Să-l tundem şi să-l prăşim şi să-l îngrijim ceva mai mult, că poate o să-ţi facă roade bune pe care tu să le poţi aduna la vremea potrivită.", "Şi s-a întâmplat că domnul viei şi slujitorul domnului viei au îngrijit de toate roadele din vie.", "Şi s-a întâmplat că a trecut un timp îndelungat şi domnul viei i-a spus slujitorului său: Vino, hai să mergem jos la vie ca să lucrăm din nou. Căci iată, vremea se apropie şi sfârşitul vine în curând; prin urmare, eu trebuie să adun roade pentru mine însumi, la vremea potrivită.", "Şi s-a întâmplat că domnul viei şi slujitorul s-au dus jos la vie; şi ei au ajuns la pomul ale cărui ramuri fireşti au fost tăiate şi ramurile sălbatice au fost altoite; şi iată, tot felul de roade încărcaseră pomul.", "Şi s-a întâmplat că domnul viei a gustat din roade, din fiecare fel după numărul lor. Şi domnul viei a spus: Iată, noi am îngrijit acest pom timp atât de îndelungat şi eu am cules multe roade pentru mine însumi, la vremea potrivită.", "Dar iată, de data aceasta el a făcut multe roade şi nici unul din ele nu este bun. Şi iată, sunt tot felul de roade proaste; şi ele nu-mi aduc nici un folos, cu toată munca noastră; iar acum, pe mine mă întristează să pierd acest pom.", "Iar domnul viei i-a spus slujitorului: Ce trebuie să facem cu acest pom pentru ca să pot păstra iarăşi roade bune de la el pentru mine însumi?", "Iar slujitorul i-a spus stăpânului său: Iată, pentru că ai altoit ramurile măslinului sălbatic, ele au hrănit rădăcinile aşa încât acestea sunt vii şi nu au pierit; prin urmare, vezi că ele sunt încă bune.", "Şi s-a întâmplat că domnul viei i-a spus slujitorului său: Pomul nu-mi este de nici un folos şi rădăcinile nu-mi sunt de nici un folos atât timp cât el produce roade rele.", "Şi totuşi, eu ştiu că rădăcinile sunt bune şi eu le-am păstrat pentru scopurile mele; şi datorită tăriei lor, au făcut până acum roade bune din ramurile sălbatice.", "Dar iată, ramurile sălbatice au crescut şi au năpădit rădăcinile; şi pentru că ramurile sălbatice au năpădit rădăcinile, s-au făcut multe roade rele; şi pentru că s-au făcut atât de multe roade rele, vezi tu că a început să se usuce; şi în curând va fi gata să fie aruncat în foc, dacă nu facem ceva ca să-l păstrăm.", "Şi s-a întâmplat că domnul viei i-a spus slujitorului său: Să mergem până la partea cea mai de jos a viei şi să vedem dacă ramurile fireşti au făcut, de asemenea, roade rele.", "Şi s-a întâmplat că au mers până la partea cea mai de jos a viei. Şi s-a întâmplat, că au văzut că şi roadele ramurilor fireşti se stricaseră; da, primul şi al doilea şi, de asemenea, şi ultimul; şi ele toate se stricaseră.", "Şi roadele sălbatice ale ultimei ramuri năpădiseră acea parte a pomului care facea roade bune, chiar într-atât ramura s-a veştejit şi a murit.", "Şi s-a întâmplat că domnul viei a plâns şi a zis către slujitor: Ce aş mai fi putut face pentru via mea?", "Iată, am ştiut că toate roadele viei, în afară de acestea, s-au stricat; Şi acum, acelea care au fost odată roade bune, de asemenea, s-au stricat; şi acum, toţi pomii viei mele nu sunt buni de nimic, decât să fie doborâţi şi aruncaţi în foc.", "Şi iată, pe acesta din urmă, ale cărui ramuri s-au veştejit, l-am plantat într-un loc cu pământ bun; da, chiar în locul care era un loc ales, mai presus decât toate celelalte locuri din via mea.", "Şi vezi că eu am tăiat ceea ce era în locul acesta, ca să pot planta acest pom în loc.", "Şi vezi că o parte din el a făcut roade bune, iar altă parte a făcut roade sălbatice; şi pentru că eu nu am smuls acele ramuri şi nu le-am aruncat în foc, iată, ele au năpădit ramurile bune care s-au veştejit.", "Şi acum iată, în ciuda grijii mari pe care am avut-o pentru via mea, pomii ei s-au stricat într-atât, încât nu fac roade bune; şi am sperat să-i păstrez ca să facă roade la vremea potrivită pentru mine însumi. Dar iată, ei au devenit la fel ca şi măslinul sălbatic şi nu sunt buni de nimic, decât să fie doborâţi şi aruncaţi în foc; şi mă întristează că trebuie să-i pierd.", "Dar ce-aş fi putut să fac mai mult pentru via mea? Mi-am încetinit mâna într-atât, încât n-am hrănit-o? Nu, eu am hrănit-o şi am prăşit-o şi am tuns-o şi am îngrăşat-o; şi mi-am întins mâna aproape cât era ziua de lungă şi sfârşitul se apropie. Şi mă întristează că trebuie să dobor toţi aceşti pomi din via mea şi să-i arunc în foc ca să ardă. Cine este acela care mi-a stricat via?", "Şi s-a întâmplat că slujitorul i-a spus stăpânului său: Nu este semeţia viei tale—n-au năpădit ramurile rădăcinile care sunt bune? Şi pentru că ramurile au năpădit rădăcinile, iată, ele au crescut mai repede decât tăria rădăcinilor, luând tărie în ele însele. Iată, spun eu, nu este aceasta pricina pentru care pomii viei s-au stricat?", "Şi s-a întâmplat că domnul viei i-a spus slujitorului: Să mergem şi să doborâm pomii viei şi să-i aruncăm în foc pentru ca să nu stânjenească pământul viei mele, căci eu am făcut totul. Ce aş fi putut să fac mai mult pentru via mea?", "Dar iată, i-a spus slujitorul domnului viei: Păstrează-i încă puţin timp.", "Iar domnul a spus: Da, îi voi păstra încă puţin timp, căci mă întristează să pierd aceşti pomi din via mea.", "Prin urmare, să luăm din ramurile acestora pe care le-am plantat în partea cea mai de jos a viei mele şi să le altoim în pomii din care se trag; şi să smulgem din pomi ramurile ale căror roade sunt cele mai amare şi să altoim în locul lor ramurile fireşti ale pomului.", "Şi aceasta o voi face ca să nu piară pomul, pentru ca eventual să pot păstra rădăcinile pentru scopurile mele.", "Şi iată, rădăcinile ramurilor fireşti ale pomului pe care l-am plantat unde am vrut, sunt încă vii; prin urmare, ca să le păstrez pentru scopurile mele, voi lua ramurile acestui pom şi le voi altoi pe acestea. Da, voi altoi pe ele ramurile pomului-mamă pentru ca să pot păstra şi rădăcinile pentru mine; pentru că atunci când vor fi destul de puternice poate vor face roade bune pentru mine şi eu încă mă voi mai putea bucura de rodul viei mele.", "Şi s-a întâmplat că au luat din pomul firesc, care devenise sălbatic, şi au altoit pe ceilalţi pomi fireşti care, de asemenea, deveniseră sălbatici.", "Şi ei, de asemenea, au luat din pomii fireşti care deveniseră sălbatici şi i-au altoit pe pomul-mamă.", "Şi domnul viei i-a spus slujitorului: Nu smulge ramurile sălbatice ale pomilor, în afară de cele care sunt cele mai amare; şi altoieşte pe ele aşa cum ţi-am spus.", "Şi vom îngriji iarăşi pomii viei şi le vom tunde ramurile; şi vom smulge din pomi acele ramuri care sunt nesănătoase, care trebuie să piară, şi le vom arunca în foc.", "Şi fac aceasta pentru că, poate, rădăcinile vor căpăta tărie datorită bunătăţii lor; şi datorită schimbării ramurilor, pentru ca binele să poată predomina răul.", "Şi pentru că am păstrat ramurile fireşti şi rădăcinile lor, şi am altoit iarăşi ramurile fireşti pe pomul-mamă şi am păstrat rădăcinile pomului-mamă ca pomii viei mele să poată iarăşi face roade bune; şi ca eu să mă pot iarăşi bucura de roadele viei mele şi, poate, o să mă bucur foarte mult că am păstrat rădăcinile şi ramurile primului rod—", "Prin urmare, du-te şi cheamă-i pe slujitori pentru ca să putem lucra în vie cu hărnicie şi cu toată puterea noastră ca să pregătim calea, ca să pot iarăşi produce rodul firesc care rod firesc este bun şi foarte preţios, mai presus decât orice alt rod.", "Prin urmare, să mergem şi să muncim cu toată puterea noastră pentru ultima oară căci iată, sfârşitul este aproape şi aceasta este ultima dată când Îmi voi tunde via.", "Altoiţi ramurile; începeţi cu ultimele pentru ca ele să poată fi primele şi ca primele să poată fi ultimele; şi prăşiţi pomii, atât pe cei bătrâni, cât şi pe cei tineri, pe primii ca şi pe ultimii; şi primii şi ultimii pentru ca toţi să poată fi iarăşi îngrijiţi pentru ultima dată.", "Prin urmare, săpaţi-i şi îngrăşaţi-i şi tundeţi-i încă odată, pentru ultima dată, căci sfârşitul este aproape. Şi dacă se va întâmpla ca aceste ultime altoaie să crească şi să producă roadele fireşti, atunci trebuie să le pregătiţi calea pentru ca ele să poată creşte.", "Şi când încep să crească, voi trebuie să îndepărtaţi ramurile care fac roade amare, în acord cu tăria şi mărimea celor bune; şi nu trebuie să îndepărtaţi ramurile cele rele toate dintr-odată, decât dacă rădăcinile lor sunt prea puternice pentru altoire, şi altoiul acesta ar pieri, iar eu aş pierde pomii viei mele.", "Căci mă întristează să pierd pomii viei mele; prin urmare, voi curăţa ceea ce este rău în măsura în care ceea ce este bun creşte, pentru ca rădăcina şi vârful să fie la fel de puternice şi până când ceea ce este bun va domina asupra a ceea ce este rău, iar ceea ce este rău să fie doborât şi aruncat în foc pentru ca să nu stânjenească pământul viei mele; şi astfel, eu voi elimina ceea ce este rău în grădina mea.", "Iar ramurile pomului firesc le voi altoi iarăşi pe pomul firesc.", "Iar ramurile pomului firesc le voi altoi pe ramurile fireşti ale pomului; şi în felul acesta le voi aduce iarăşi laolaltă pentru ca să facă roade fireşti şi să fie unite.", "Iar ceea ce este rău va fi îndepărtat da, chiar afară din tot pământul viei mele; căci iată, numai de data aceasta voi tunde via mea.", "Şi s-a întâmplat că domnul viei l-a trimis pe slujitorul său; şi slujitorul s-a dus şi a făcut aşa cum domnul i-a poruncit şi a adus alţi slujitori; şi ei erau puţini.", "Iar domnul viei a spus către ei: Duceţi-vă şi munciţi în vie după puterea voastră. Căci iată, aceasta este ultima dată când voi îngriji via mea; căci sfârşitul este aproape, iar timpul se apropie repede; şi dacă munciţi cu toată puterea voastră împreună cu mine, atunci vă veţi bucura de roadele pe care eu le voi aduna pentru mine la vremea care va veni în curând.", "Şi s-a întâmplat că slujitorii s-au dus şi au muncit cu toată puterea lor; şi domnul viei, de asemenea, a muncit cu ei; şi ei s-au supus poruncilor domnului viei în toate lucrurile.", "Şi iarăşi au început să se facă roade fireşti în vie; iar ramurile fireşti au început să crească şi să se dezvolte foarte bine; iar ramurile sălbatice au început să fie smulse şi aruncate; şi ei au păstrat rădăcina şi vârful la fel, după puterea acestora.", "Şi astfel au muncit cu toată sârguinţa, după poruncile domnului viei, chiar până când ceea ce era rău a fost aruncat din vie, iar domnul a avut grijă ca pomii să aibă iarăşi rodul firesc; şi au devenit ca un singur trup; iar roadele erau egale; iar domnul viei a păstrat pentru el rodul firesc care fusese foarte preţios pentru el de la început.", "Şi s-a întâmplat că atunci când domnul viei a văzut că rodul era bun şi că via lui nu mai era stricată, el i-a chemat pe slujitorii săi şi le-a spus: Iată, pentru ultima dată am îngrijit via mea; şi vedeţi că am făcut aşa cum am vrut; şi am păstrat rodul firesc care este bun, chiar aşa cum a fost la început. Şi fiţi binecuvântaţi căci voi aţi fost harnici lucrând cu mine în via mea şi aţi ţinut poruncile mele şi mi-aţi adus iarăşi rodul firesc, aşa încât via mea nu mai este stricată, iar ceea ce era rău a fost îndepărtat, iată, vă veţi bucura împreună cu mine datorită rodului viei mele.", "Căci iată, un timp îndelungat voi aduna din rodul viei mele pentru mine, în vremea care se apropie repede; şi pentru ultima dată am îngrijit via mea şi am curaţat-o şi am săpat-o şi am tuns-o; prin urmare, îmi voi aduna rodul pentru mine un timp îndelungat, aşa după cum am spus.", "Şi atunci când timpul va veni ca rodul rău să apară iarăşi în via mea, atunci voi porunci ca ceea ce este bun şi ceea ce este rău să fie adunate; şi ceea ce este bun voi păstra pentru mine însumi, iar ceea ce este rău voi arunca în locul potrivit pentru aceasta. Şi apoi va veni timpul şi sfârşitul; iar via mea o voi face să ardă în foc."]}, {"name": "6", "verses": ["Şi acum iată, fraţii mei, aşa cum v-am spus că voi profeţi, iată, aceasta este profeţia mea—că lucrurile pe care acest profet Zenos le-a spus despre casa lui Israel, pe care el a asemănat-o cu un măslin cultivat, vor trebui cu siguranţă să se întâmple.", "Iar ziua în care El îşi va pune mâna Sa din nou, pentru a doua oară, ca să salveze poporul Său este ziua, da, chiar ultima dată când slujitorii Domnului se vor duce, învestiţi cu puterea Lui, ca să îngrijească şi să tundă via Lui; iar curând după aceea va veni sfârşitul.", "Şi cât de binecuvântaţi sunt cei care au muncit cu sârguinţă în via Lui; şi cât de blestemaţi sunt cei care vor fi alungaţi în locul potrivit lor! Iar lumea va fi arsă în foc.", "Şi cât de milos este cu noi Dumnezeul nostru, căci El îşi aminteşte de casa lui Israel, atât de rădăcini, cât şi de ramuri; şi El îşi întinde mâna către ei cât este ziua de lungă; iar ei sunt un popor încăpăţânat şi neascultător; dar atâţi câţi nu-şi vor împietri inimile vor fi salvaţi în Împărăţia lui Dumnezeu.", "Prin urmare, fraţii mei preaiubiţi, vă implor în cuvinte chibzuite să vă pocăiţi şi să veniţi cu toată hotărârea inimii şi să vă lipiţi de Dumnezeu, tot aşa cum El se lipeşte de voi. Şi în timp ce braţul Lui se întinde către voi în lumina zilei, nu vă împietriţi inimile voastre.", "Da, astăzi, dacă veţi auzi glasul Lui, nu vă împietriţi inimile; căci de ce să muriţi?", "Căci iată, după ce aţi fost hrăniţi cu cuvântul bun al lui Dumnezeu cât este ziua de lungă, veţi face roade rele ca să trebuiască să fiţi doborâţi şi aruncaţi în foc?", "Iată, veţi respinge aceste cuvinte? Veţi respinge cuvintele profeţilor; şi veţi respinge voi toate cuvintele care au fost spuse despre Hristos după ce atât de mulţi au vorbit despre El; şi veţi nega cuvântul cel bun al lui Hristos şi puterea lui Dumnezeu, şi darul Duhului Sfânt şi veţi înăbuşi Spiritul Sfânt şi vă veţi bate joc de planul cel mare al Mântuirii care a fost creat pentru voi?", "Nu ştiţi că, dacă veţi face aceste lucruri, atunci puterea mântuirii şi a învierii, care este în Hristos, vă va aduce să staţi cu ruşine şi vinovăţie îngrozitoare în faţa scaunului de judecată al lui Dumnezeu?", "Şi în acord cu puterea dreptăţii, căci dreptatea nu poate fi tăgăduită, va trebui să vă duceţi în lacul acela de foc şi pucioasă ale cărui flăcări nu pot fi înăbuşite şi al cărui fum se ridică pentru veşnicie, care lac de foc şi pucioasă este un chin veşnic.", "O, atunci, fraţii mei preaiubiţi, pocăiţi-vă şi intraţi prin poarta cea strâmtă şi continuaţi pe calea cea îngustă până când veţi căpăta viaţă veşnică.", "O, fiţi înţelepţi; ce pot să vă spun mai mult?", "În sfârşit, îmi iau rămas bun de la voi până când vă voi întâlni în faţa judecăţii plăcute a lui Dumnezeu, care judecată îi loveşte pe cei păcătoşi cu frică şi spaimă îngrozitoare. Amin."]}, {"name": "7", "verses": ["Şi acum s-a întâmplat că, după ce au trecut câţiva ani, a venit un om printre poporul lui Nefi, al cărui nume era Şerem.", "Şi s-a întâmplat că el a început să predice printre oameni şi să le spună că nu va fi nici un Hristos. Şi a predicat multe lucruri care îi măguleau pe oameni; şi a făcut aceasta pentru ca să poată să răstoarne doctrina lui Hristos.", "Şi a lucrat cu sârguinţă ca să rătăcească inimile poporului într-atât de mult, încât a rătăcit multe inimi; şi ştiind că eu, Iacov, aveam credinţă în Hristos care va veni, a căutat mult ocazia să vină la mine.", "Şi era învăţat şi cunoştea perfect limba poporului; prin urmare, putea să măgulească mult şi să folosească puterea cuvântului, după puterea diavolului.", "Şi sperase să mă clintească din credinţa mea, neţinând seama de revelaţiile şi de lucrurile multe pe care le văzusem despre aceste lucruri; căci eu într-adevăr am văzut îngeri şi aceştia mi-au slujit. Şi, de asemenea, am auzit glasul Domnului vorbind către mine cu cuvinte adevărate, din când în când; prin urmare, nu am putut fi clintit.", "Şi s-a întâmplat că el a venit la mine şi în felul acesta înţelept mi-a vorbit, zicând: Frate Iacov, am căutat mult ocazia să pot vorbi cu tine; căci am auzit şi, de asemenea, ştiu că tu umbli mult predicând ceea ce tu numeşti Evanghelie sau doctrina lui Hristos.", "Şi ai rătăcit pe mulţi din poporul acesta ca ei să denatureze calea cea dreaptă a lui Dumnezeu şi să nu ţină legea lui Moise, care este calea cea dreaptă; şi să transforme legea lui Moise în rugăciunea către o fiinţă care tu spui că va veni după multe sute de ani de acum încolo. Şi acum iată, eu, Şerem, îţi declar că aceasta este blasfemie; căci nici un om nu cunoaşte astfel de lucruri; căci el nu poate vorbi despre lucrurile care vor fi. Şi în felul acesta m-a înfruntat Şerem.", "Dar iată, Domnul Dumnezeu şi-a turnat Spiritul Său în sufletul meu într-atât, încât l-am făcut de ruşine în toate cuvintele lui.", "Şi am spus către el: Îl tăgăduieşti pe Hristos care va veni? Iar el a spus: Dacă ar fi un Hristos, nu l-aş tăgădui; dar ştiu că nu este nici un Hristos, nici n-a fost şi nici nu va fi vreodată.", "Şi am spus către el: Crezi în scripturi? Iar el a spus, Da.", "Iar eu am spus către el: Atunci nu le înţelegi; căci ele într-adevăr mărturisesc despre Hristos. Iată, îţi spun că nici unul dintre profeţi nu a scris sau profeţit altceva decât despre acest Hristos.", "Şi aceasta nu este totul—aceasta mi s-a arătat mie, căci am auzit şi am văzut; şi, de asemenea, mi s-a arătat prin puterea Duhului Sfânt; prin urmare, ştiu că, dacă nu se va face o ispăşire, atunci toată omenirea va trebui să piară.", "Şi s-a întâmplat că el a spus către mine: Arată-mi un semn prin puterea aceasta a Duhului Sfânt prin care tu cunoşti aşa de multe.", "Iar eu am spus către el: Ce sunt eu ca să-l ademenesc pe Dumnezeu să-ţi arate ţie un semn al faptului despre care tu ştii că este adevărat? Şi totuşi tu îl vei tăgădui, căci tu eşti al diavolului. Cu toate acestea, nu voinţa mea va fi împlinită; ci, dacă Dumnezeu te va pedepsi pe tine, fie ca aceasta să fie un semn pentru tine că El are putere atât în cer, cât şi pe pământ; şi, de asemenea, că Hristos va veni. Şi fie ca voinţa Ta, o, Doamne, nu a mea, să fie împlinită.", "Şi s-a întâmplat că atunci când eu, Iacov, am vorbit aceste cuvinte, puterea Domnului a venit asupra lui într-atât de mult, încât el a căzut la pământ. Şi s-a întâmplat că a fost îngrijit timp de multe zile.", "Şi s-a întâmplat că el a spus poporului: Adunaţi-vă laolaltă mâine, căci eu voi muri; prin urmare, doresc să vorbesc către popor înainte de a muri.", "Şi s-a întâmplat că în ziua următoare mulţimile s-au adunat laolaltă; iar el le-a vorbit limpede şi a tăgăduit lucrurile pe care le propovăduise lor, mărturisind pe Hristos şi puterea Duhului Sfânt şi slujirea îngerilor.", "Şi el le-a vorbit limpede, că el a fost înşelat de puterea diavolului. Şi el a vorbit despre iad, despre veşnicie şi despre pedeapsa veşnică.", "Şi el a spus: Mă tem că am făcut păcatul care nu poate fi iertat, căci am minţit pe Dumnezeu; căci L-am tăgăduit pe Hristos şi am spus că credeam în scripturi; şi acestea într-adevăr poartă mărturie despre El. Şi pentru că am minţit în felul acesta în faţa lui Dumnezeu, mă tem foarte mult că situaţia mea este îngrozitoare; dar voi mărturisi lui Dumnezeu.", "Şi s-a întâmplat că, după ce a spus aceste cuvinte, nu a mai putut să spună nimic şi şi-a dat duhul.", "Şi atunci când mulţimile au văzut că el a vorbit aceste lucruri când era gata să-şi dea duhul, au fost foarte uimite; într-atât, încât puterea lui Dumnezeu s-a pogorât asupra lor şi au fost aşa de copleşite, încât au căzut la pământ.", "Acum, acest lucru a fost plăcut pentru mine, Iacov, pentru că eu l-am cerut de la Tatăl meu care e în ceruri; iar El mi-a auzit strigătul şi a răspuns la rugăciunea mea.", "Şi s-a întâmplat că pacea şi dragostea de Dumnezeu au fost din nou restaurate printre oameni; şi ei au căutat scripturile şi nu au mai ascultat de cuvintele acestui om păcătos.", "Şi s-a întâmplat că multe mijloace au fost imaginate ca să-i recupereze şi să-i readucă pe lamaniţi la cunoaşterea adevărului; dar totul a fost zadarnic, pentru că ei se bucurau în războaie şi vărsări de sânge şi aveau o ură veşnică împotriva noastră, fraţii lor. Şi căutau mereu să ne distrugă prin puterea armelor.", "De aceea, poporul lui Nefi s-a întărit împotriva lor cu armele şi cu toată puterea lor, încrezându-se în Dumnezeul şi Stânca Salvării lor; prin urmare, au devenit deocamdată cuceritorii duşmanilor lor.", "Şi s-a întâmplat că eu, Iacov, am început să îmbătrânesc; iar cronica acestui popor fiind păstrată pe celelalte plăci ale lui Nefi, de aceea eu închei această cronică, declarând că am scris-o aşa cum am ştiut mai bine, spunând că timpul a trecut o dată cu noi şi, de asemenea, vieţile noastre au trecut ca şi cum ar fi fost un vis, noi fiind un popor singuratic şi îngâmfat, pribegi, alungaţi din Ierusalim, născuţi în suferinţe în pustiu şi urâţi de fraţii noştri, ceea ce a dus la războaie şi conflicte; prin urmare, am jelit zilele noastre.", "Şi eu, Iacov, am văzut că trebuia să cobor în curând în mormânt; prin urmare, i-am spus fiului meu, Enos: Ia aceste plăci. Şi i-am spus lui lucrurile pe care fratele meu, Nefi, mi le-a poruncit, iar el a făgăduit să se supună poruncilor. Iar eu termin scrierile mele pe aceste plăci, care scriere a fost mică; şi îmi iau rămas bun de la cititor, sperând că mulţi dintre fraţii mei vor citi, poate, cuvintele mele. Fraţilor, adio."]}]}, "enos": {"name": "Enos", "chapters": [{"name": "1", "verses": ["Iată, s-a întâmplat că eu, Enos, cunoscând că tatăl meu era un om drept—căci el m-a învăţat în limba lui, precum şi în învăţătura şi în mustrarea Domnului—şi binecuvântat fie numele lui Dumnezeu pentru aceasta—", "Şi vă voi spune vouă despre lupta pe care am avut-o în faţa lui Dumnezeu înainte de a primi iertarea păcatelor mele.", "Iată, m-am dus să vânez animale sălbatice în păduri; şi cuvintele pe care le-am auzit deseori spuse de tatăl meu despre viaţa veşnică şi despre bucuria sfinţilor au coborât adânc în inima mea.", "Şi sufletul meu flămânzea; şi am îngenuncheat înaintea Făcătorului meu şi am strigat către El în rugăciune fierbinte şi implorare pentru sufletul meu; şi cât e ziua de lungă L-am implorat; da, iar atunci când veni noaptea, eu încă îmi ridicam glasul ca să ajungă la ceruri.", "Şi iată a venit un glas către mine, zicând: Enos, păcatele tale îţi sunt iertate, iar tu vei fi binecuvântat.", "Iar eu, Enos, am ştiut că Dumnezeu nu putea să mintă; prin urmare, vina mea a fost ştearsă.", "Şi am spus: Doamne, cum se face asta?", "Iar El a spus către mine: Datorită credinţei tale în Hristos pe care tu niciodată nu L-ai auzit sau văzut până acum. Şi mulţi ani vor trece până ca El să apară în fiinţă; prin urmare, du-te; credinţa ta te-a făcut întreg.", "Acum s-a întâmplat că, atunci când am auzit aceste cuvinte, am început să simt o dorinţă pentru bunăstarea fraţilor mei, nefiţii; prin urmare, mi-am golit tot sufletul în faţa lui Dumnezeu pentru ei.", "Şi în timp ce mă luptam în felul acesta în spirit, iată, glasul Domnului apăru iarăşi în mintea mea, zicând: Eu îi voi vizita pe fraţii tăi după sârguinţa lor în ţinerea poruncilor Mele. Eu le-am dat această ţară şi este o ţară sfântă; iar Eu nu o blestem decât numai dacă ar fi din cauza nedreptăţii; prin urmare, Eu îi voi vizita pe fraţii tăi, aşa după cum am spus; iar nelegiuirile lor le voi coborî cu întristare asupra propriilor lor capete.", "Şi după ce eu, Enos, am auzit aceste cuvinte, credinţa mea în Domnul a devenit de neclintit; şi m-am rugat la El cu multe, îndelungate străduinţe pentru fraţii mei, lamaniţii.", "Şi s-a întâmplat că, după ce m-am rugat şi am muncit cu toată sârguinţa, Domnul mi-a spus: Eu îţi voi da ţie după dorinţele tale datorită credinţei tale.", "Şi acum iată, aceasta a fost dorinţa pe care am dorit-o de la El—şi anume, dacă ar fi ca poporul meu, nefiţii, să cadă în nelegiuire şi să fie distrus prin orice mijloace, iar lamaniţii să nu fie distruşi, Domnul Dumnezeu să păstreze o cronică a poporului meu, nefiţii; chiar dacă ar fi prin puterea braţului Său sfânt, ca să poată fi adusă lamaniţilor când va, în viitor, ca astfel ei să poată fi aduşi la salvare—", "Căci în prezent străduinţele noastre pentru întoarcerea lor la adevărata credinţă au fost deşarte. Şi ei au jurat în mânia lor că, dacă va fi posibil, vor distruge cronicile noastre şi pe noi, precum şi toate tradiţiile strămoşilor noştri.", "Prin urmare, ştiind că Domnul Dumnezeu era în stare să păstreze cronicile noastre, L-am implorat continuu, căci El mi-a spus: Orice lucru vei cere în credinţă, crezând că-l vei primi în numele lui Hristos, tu îl vei primi.", "Iar eu am avut credinţă şi L-am implorat pe Dumnezeu ca El să păstreze cronicile; iar El a făcut un legământ cu mine cum că le va transmite lamaniţilor la timpul ales de El.", "Şi eu, Enos, am ştiut că aceasta se va întâmpla potrivit legământului pe care El l-a făcut; prin urmare, sufletul meu s-a liniştit.", "Iar Domnul a spus către mine: Strămoşii tăi, de asemenea, Mi-au cerut acest lucru; şi aceasta se va întâmpla după credinţa lor; căci credinţa lor era la fel ca şi a ta.", "Şi acum s-a întâmplat că eu, Enos, m-am dus printre poporul lui Nefi, profeţind despre lucrurile care vor veni şi depunând mărturie despre lucrurile pe care le-am auzit şi le-am văzut.", "Şi depun mărturie că poporul lui Nefi a căutat cu sârguinţă să-i readucă pe lamaniţi la credinţa cea adevărată în Dumnezeu. Dar eforturile noastre au fost deşarte; ura lor era nestrămutată şi erau conduşi de către natura lor rea într-atât, încât au devenit sălbatici şi fioroşi, un popor însetat de sânge, plin de idolatrie şi murdărie; hrănindu-se cu animale de pradă; trăind în corturi şi rătăcind în pustiu cu un brâu scurt de piele în jurul coapselor şi cu capetele rase; iar îndemânarea lor era în arc şi în sabie şi în toporişcă. Şi mulţi dintre ei nu mâncau nimic altceva decât carne crudă; şi căutau tot timpul să ne distrugă.", "Şi s-a întâmplat că poporul lui Nefi a cultivat pământul şi a crescut tot felul de grâne şi roade şi cirezi şi diferite turme cu tot felul de vite, precum şi capre şi capre sălbatice şi, de asemenea, mulţi cai.", "Iar printre noi erau foarte mulţi profeţi. Iar oamenii erau un popor încăpăţânat, greu de înţeles.", "Şi nu era nimic altceva decât grosolănie, predici şi profeţii despre războaie şi conflicte şi distrugeri, amintindu-le tot timpul despre moarte, veşnicie şi judecăţi, şi despre puterea lui Dumnezeu şi toate aceste lucruri—agitându-i tot timpul ca să-i ţină în frica Domnului. Eu spun că nu era lipsă de astfel de lucruri, iar o vorbire limpede i-ar împiedica de la o rapidă distrugere. Şi în felul acesta scriu despre ei.", "Şi am văzut războaie între nefiţi şi lamaniţi în timpul zilelor mele.", "Şi s-a întâmplat că am început să îmbătrânesc şi o sută şaptezeci şi nouă de ani trecuseră de când tatăl nostru, Lehi, plecase din Ierusalim.", "Şi am văzut că trebuia să cobor curând în mormânt, asupra mea lucrând puterea lui Dumnezeu, în aşa fel că trebuia să predic şi să profeţesc acestui popor şi să vestesc cuvântul potrivit cu adevărul care este în Hristos. Iar eu l-am vestit în toate zilele mele şi m-am bucurat de el mai presus decât de cele lumeşti.", "Şi mă duc în curând la locul meu de odihnă, care este cu Mântuitorul meu; căci ştiu că în El mă voi odihni. Şi mă bucur în ziua când trupul meu muritor se va înveşmânta cu nemurire şi va sta în faţa Lui; atunci voi vedea faţa Lui cu plăcere, iar El va spune către mine: Vino la Mine, tu cel binecuvântat, căci este un loc pregătit pentru tine în locaşurile Tatălui Meu. Amin."]}]}, "jarom": {"name": "Iarom", "chapters": [{"name": "1", "verses": ["Acum iată eu, Iarom, scriu câteva cuvinte potrivit poruncii tatălui meu, Enos, pentru ca genealogia noastră să poată fi păstrată.", "Şi cum aceste plăci sunt mici, iar cum aceste lucruri sunt scrise pentru folosul fraţilor noştri, lamaniţii, prin urmare, trebuie să scriu puţin; dar nu voi scrie lucrurile profeţiilor mele, nici ale revelaţiilor mele. Căci ce aş putea să scriu mai mult decât ceea ce strămoşii mei au scris? Căci n-au dezvăluit ei planul salvării? Eu vă spun vouă: Da; şi aceasta este destul pentru mine.", "Iată, este nimerit ca să se facă mult pentru acest popor din cauza împietririi inimilor lor şi a surzeniei urechilor lor, a orbirii minţilor lor şi a încăpăţânării lor; cu toate acestea, Dumnezeu este foarte milos cu ei şi încă nu i-a măturat de pe faţa pământului.", "Şi sunt mulţi printre noi care au multe revelaţii, căci nu toţi sunt încăpăţânaţi. Şi atâţia câţi nu sunt încăpăţânaţi şi au credinţă, au o legătură cu Spiritul Sfânt care se manifestă în copiii oamenilor, după credinţa lor.", "Şi acum iată, două sute de ani au trecut şi poporul lui Nefi a devenit puternic în ţară. Ei au avut grijă să ţină legea lui Moise şi ziua de Sabat ca zi sfântă pentru Domnul. Şi ei nu au profanat; şi nici nu au hulit. Iar legile ţării erau foarte aspre.", "Şi erau împrăştiaţi peste o mare parte din ţară, iar lamaniţii la fel. Şi erau mult mai numeroşi decât acei nefiţi; şi le plăcea să ucidă şi aveau obiceiul să bea sângele animalelor sălbatice.", "Şi s-a întâmplat că au venit de multe ori împotriva noastră, nefiţii, ca să se bată. Dar regii şi conducătorii noştri erau oameni puternici în credinţă în Domnul; şi ei i-au învăţat pe oameni căile Domnului; prin urmare, noi am rezistat lamaniţilor şi i-am măturat afară din ţara noastră şi am început să ne fortificăm oraşele noastre şi orice loc al moştenirii noastre.", "Şi ne-am înmulţit foarte mult şi ne-am răspândit pe faţa pământului şi am devenit foarte bogaţi în aur şi argint şi lucruri preţioase, în lucrături fine în lemn, în clădiri şi maşinării, precum şi în fier şi cupru, şi aramă şi oţel, făcând tot felul de unelte pentru cultivarea pământului şi arme de război—da, săgeţi cu vârfurile ascuţite şi tolbe, lănci şi suliţe, şi toate pregătirile de război.", "Şi fiind astfel pregătiţi să-i întâlnim pe lamaniţi, ei nu au prosperat împotriva noastră. Şi s-a confirmat cuvântul Domnului, pe care El l-a spus strămoşilor noştri, zicând că: În măsura în care veţi ţine poruncile Mele, veţi prospera în ţară.", "Şi s-a întâmplat că profeţii Domnului au ameninţat poporul lui Nefi, potrivit cuvântului lui Dumnezeu, că, dacă nu va ţine poruncile şi va cădea în nelegiuire, va trebui să fie distrus de pe faţa pământului.", "Prin urmare, profeţii şi preoţii şi învăţătorii au lucrat cu sârguinţă, îndemnând cu răbdare poporul la sârguinţă; învăţând legea lui Moise şi scopul pentru care aceasta a fost dată; convingându-i să-l aştepte cu bucurie pe Mesia şi să creadă în venirea Lui ca şi cum El deja ar fi venit. Şi în felul acesta i-au învăţat.", "Şi s-a întâmplat că astfel i-a ferit pe aceştia de a fi distruşi de pe faţa ţării; căci ei le-au atins inimile cu cuvântul, îndemnându-i tot timpul la pocăinţă.", "Şi s-a întâmplat că două sute treizeci şi opt de ani au trecut în războaie, conflicte şi neînţelegeri în cea mai mare parte a timpului.", "Iar eu, Iarom, nu scriu mai mult, căci plăcile sunt mici. Dar iată, fraţii mei, voi puteţi să vă duceţi la celelalte plăci ale lui Nefi; căci iată, pe ele este gravată povestea războaielor noastre, după scrierile regilor ori după cele pe care aceştia au pus să fie scrise.", "Şi dau aceste plăci în mâinile fiului meu, Omni, ca ele să poată fi păstrate după poruncile strămoşilor mei."]}]}, "omni": {"name": "Omni", "chapters": [{"name": "1", "verses": ["Iată, s-a întâmplat că eu, Omni, având poruncă de la tatăl meu, Iarom, ca să scriu ceva pe aceste plăci pentru a păstra genealogia noastră—", "Prin urmare, în zilele mele vreau ca voi să ştiţi că m-am luptat mult cu sabia pentru a păstra poporul meu, nefiţii, de la căderea în mâna duşmanilor lor, lamaniţii. Dar iată, eu însumi sunt un om păcătos şi nu am păstrat regulile şi poruncile Domnului aşa cum ar fi trebuit s-o fac.", "Şi s-a întâmplat că două sute şaptezeci şi şase de ani au trecut şi noi am avut multe perioade de pace; şi am avut multe perioade de războaie grele şi vărsări de sânge. Da, şi în sfârşit, două sute optzeci şi doi de ani au trecut şi am păstrat aceste plăci după poruncile strămoşilor mei; şi le-am dat fiului meu, Amaron. Şi închei aici.", "Şi acum eu, Amaron, scriu lucrurile pe care le scriu, care sunt puţine la număr, în cartea tatălui meu.", "Iată, s-a întâmplat că trei sute douăzeci de ani au trecut şi cea mai păcătoasă parte a nefiţilor a fost distrusă.", "Căci Domnul nu permite ca, după ce i-a condus afară din ţara Ierusalimului şi i-a păstrat şi i-a ferit pe ei de la căderea în mâinile duşmanilor lor, da, El nu permite ca vorbele să nu se adeverească, cele pe care El le-a vorbit către strămoşii noştri, zicând că: În măsura în care voi nu veţi ţine poruncile Mele, voi nu veţi prospera în ţară.", "Prin urmare, Domnul i-a vizitat în mare judecată; şi totuşi, El i-a cruţat pe cei drepţi ca să nu piară şi i-a salvat din mâinile duşmanilor lor.", "Şi s-a întâmplat că eu am dat plăcile fratelui meu, Cemiş.", "Acum eu, Cemiş, scriu lucrurile puţine pe care le scriu în aceeaşi carte ca şi fratele meu; căci iată, eu l-am văzut pe ultimul care a scris, cum că el a scris cu propria lui mână; şi el a scris aceasta în ziua când mi le-a dat. Şi în felul acesta păstrăm noi cronicile, căci aceasta este potrivit poruncilor strămoşilor noştri. Şi închei aici.", "Iată eu, Abinadom, sunt fiul lui Cemiş. Iată, s-a întâmplat că am văzut multe războaie şi conflicte între poporul meu, nefiţii, şi lamaniţi; iar eu, cu propria mea sabie, am luat viaţa multor lamaniţi în apărarea fraţilor mei.", "Şi iată, cronica acestui popor este gravată pe plăcile care sunt în posesia regilor după generaţii; şi nu cunosc nici o altă revelaţie decât cea care a fost scrisă, şi nici o profeţie; prin urmare s-a scris ceea ce este îndeajuns. Şi închei aici.", "Iată, eu sunt Amalechi, fiul lui Abinadom. Iată, vă voi vorbi ceva despre Mosia, cel care a fost făcut rege peste ţara lui Zarahemla; căci iată, el fiind anunţat de către Domnul că trebuia să fugă din ţara lui Nefi şi, de asemenea, atâţia câţi vor asculta de glasul Domnului trebuia, de asemenea, să plece din ţară cu el, în pustiu—", "Şi s-a întâmplat că el a făcut aşa cum Domnul i-a poruncit. Şi ei au plecat din ţară în pustiu, atâţia câţi au ascultat de glasul Domnului; şi au fost conduşi de multe predici şi profeţii. Şi au fost mustraţi tot timpul de cuvântul lui Dumnezeu; şi au fost conduşi de puterea braţului Lui, prin pustiu, până când au ajuns într-o ţară care e numită ţara lui Zarahemla.", "Şi au descoperit un popor care se numea poporul lui Zarahemla. Acum, era o mare bucurie printre poporul lui Zarahemla; şi, de asemenea, Zarahemla s-a bucurat nespus de mult pentru că Domnul a trimis poporul lui Mosia cu plăcile de aramă care conţineau cronica iudeilor.", "Iată, s-a întâmplat că Mosia a descoperit că poporul lui Zarahemla a plecat din Ierusalim atunci când Zedechia, regele Iudeii, a fost prins şi dus rob în Babilon.", "Şi ei au călătorit în pustiu şi au fost conduşi de mâna Domnului peste apele cele mari, în ţara în care Mosia i-a descoperit; şi ei au locuit acolo de atunci încoace.", "Şi la timpul când Mosia i-a descoperit, ei deveniseră foarte numeroşi. Cu toate acestea, avuseseră nespus de multe războaie şi conflicte serioase şi căzuseră sub sabie din când în când; iar vorbirea lor devenise stâlcită; şi nu aduseseră cu ei nici o cronică; şi negau existenţa Creatorului lor; nici Mosia şi nici poporul lui Mosia nu puteau să-i înţeleagă.", "Dar s-a întâmplat că Mosia a făcut ca ei să fie învăţaţi în limba lui. Şi s-a întâmplat că, după ce au fost învăţaţi în limba lui Mosia, Zarahemla a făcut o genealogie a strămoşilor săi, după memoria sa; şi acestea sunt scrise, dar nu pe aceste plăci.", "Şi s-a întâmplat că poporul lui Zarahemla şi acela al lui Mosia s-au unit; şi Mosia a fost numit regele lor.", "Şi s-a întâmplat că, în zilele lui Mosia, a fost adusă o piatră în faţa lui, cu inscripţii pe ea; iar el a tălmăcit inscripţiile prin darul şi puterea lui Dumnezeu.", "Şi au făcut o relatare despre unul, numit Coriantumr, şi despre cei ucişi din poporul său. Iar Coriantumr a fost descoperit de către poporul lui Zarahemla; şi el a locuit cu ei timp de nouă luni.", "El, de asemenea, a spus câteva cuvinte despre strămoşii săi. Şi primii lui strămoşi au ieşit din turn, atunci când Domnul a încurcat limbile popoarelor; iar asprimea Domnului a căzut asupra lor după judecăţile Sale care sunt drepte; şi oasele lor zăceau împrăştiate în ţara dinspre nord.", "Iată eu, Amalechi, m-am născut în zilele lui Mosia; şi am trăit ca să văd moartea lui; iar Beniamin, fiul lui, a domnit în locul lui.", "Şi iată, am văzut în zilele regelui Beniamin un război grav şi multă vărsare de sânge între nefiţi şi lamaniţi. Dar iată, nefiţii au căpătat mare avantaj faţă de ei; da, într-atât, încât regele Beniamin i-a alungat din ţara lui Zarahemla.", "Şi s-a întâmplat că am început să îmbătrânesc; şi neavând nici un urmaş şi cunoscându-l pe regele Beniamin ca fiind un om drept în faţa Domnului, de aceea, îi voi da lui aceste plăci, îndemnându-i pe toţi oamenii să vină la Dumnezeu, Cel Sfânt al Israelului, şi să creadă în profeţii şi în revelaţii, şi în slujirea îngerilor şi în darul de a vorbi în alte limbi, şi în darul tălmăcirii limbilor şi în toate lucrurile care sunt bune; căci nu este nimic care este bun, decât dacă vine de la Dumnezeu; iar ceea ce este rău vine de la diavol.", "Şi acum, fraţii mei preaiubiţi, doresc ca voi să veniţi la Hristos, care este Cel Sfânt al Israelului, şi să vă împărtăşiţi din Salvarea Lui şi din puterea mântuirii Lui. Da, veniţi la El şi oferiţi-i sufletele voastre întregi ca o jertfă pentru El, şi continuaţi în posturi şi rugăciuni şi răbdaţi până la capăt; şi aşa cum Domnul trăieşte, tot aşa veţi fi salvaţi.", "Iar acum voi vorbi despre un anumit număr de oameni care s-au dus în pustiu ca să se reîntoarcă în ţara lui Nefi; căci a fost un număr mare care dorea să stăpânească ţara moştenirii lor.", "De aceea, ei s-au dus în pustiu. Şi conducătorul lor, fiind un om tare şi puternic, şi un om încăpăţânat, prin urmare a provocat un conflict printre ei; şi toţi au fost ucişi în pustiu, în afară de cincizeci, iar aceştia s-au întors în ţara lui Zarahemla.", "Şi s-a întâmplat că ei, de asemenea, au luat pe alţii în număr mare şi au călătorit iarăşi în pustiu.", "Iar eu, Amalechi, am avut un frate care, de asemenea, s-a dus cu ei; şi de atunci nu am aflat nimic de ei. Şi timpul se apropie să mă culc în mormânt; iar aceste plăci sunt pline. Şi închei vorbirea mea."]}]}, "words-of-mormon": {"name": "Cuvintele lui Mormon", "chapters": [{"name": "1", "verses": ["Şi acum eu, Mormon, fiind gata să dau în mâna fiului meu, Moroni, cronica pe care am făcut-o, iată, am fost martor la aproape toată distrugerea poporului meu, nefiţii.", "Şi aceasta s-a întâmplat multe sute de ani după venirea lui Hristos, când am dat aceste cronici în mâinile fiului meu şi se presupune că el va fi martor la întreaga distrugere a poporului meu. Dar să dea Dumnezeu ca el să supravieţuiască pentru ca să scrie ceva despre acesta şi ceva despre Hristos, care poate că într-o zi îi va fi de folos.", "Şi acum, vorbesc ceva despre ceea ce am scris căci, după ce am făcut o prescurtare după plăcile lui Nefi până la domnia acestui rege Beniamin despre care a vorbit Amalechi, am căutat printre cronicile care mi-au fost date în mâinile mele şi am găsit aceste plăci care conţin această mică relatare despre profeţi, de la Iacov până la domnia acestui rege Beniamin, precum şi multe dintre cuvintele lui Nefi.", "Şi lucrurile care sunt pe aceste plăci mă bucură din cauza profeţiilor despre venirea lui Hristos, şi strămoşii mei ştiind că multe dintre ele s-au împlinit; da, şi eu, de asemenea, ştiu că atâtea lucruri câte au fost profeţite despre noi până în ziua de astăzi au fost împlinite, iar atâtea câte merg dincolo de ziua aceasta trebuie cu siguranţă să se întâmple—", "Prin urmare, am ales aceste lucruri ca să termin cronica mea despre ele, iar restul cronicii mele îl voi lua de pe plăcile lui Nefi; şi nu pot scrie nici a suta parte din faptele poporului meu.", "Dar iată, voi lua aceste plăci care conţin aceste profeţii şi revelaţii şi le voi pune împreună cu ceea ce a rămas din cronica mea, căci ele sunt preţioase pentru mine şi eu ştiu că ele vor fi preţioase pentru fraţii mei.", "Şi fac aceasta pentru un scop înţelept, căci aşa mi se şopteşte, potrivit cu lucrările Spiritului Domnului care este în mine. Şi acum, nu cunosc toate lucrurile, dar Domnul cunoaşte toate lucrurile care vor veni, prin urmare, El lucrează în mine ca să facă aşa cum este voinţa Sa.", "Iar rugăciunea mea către Dumnezeu este despre fraţii mei, ca ei să poată iarăşi ajunge la cunoaşterea lui Dumnezeu, da, mântuirea lui Hristos, ca ei să poată iarăşi să fie un popor plăcut.", "Şi acum eu, Mormon, termin scrierea mea pe care o iau de pe plăcile lui Nefi; şi fac aceasta după cunoaşterea şi înţelegerea pe care Dumnezeu mi le-a dat.", "Prin urmare, s-a întâmplat că, după ce Amalechi a dat aceste plăci în mâinile regelui Beniamin, el le-a luat şi le-a pus împreună cu celelalte plăci, care conţineau cronici transmise din generaţie în generaţie de către regi, până în zilele regelui Beniamin.", "Şi ele au fost transmise de la regele Beniamin din generaţie în generaţie până când au căzut în mâinile mele. Şi eu, Mormon, mă rog lui Dumnezeu ca ele să fie păstrate de acum înainte. Şi ştiu că vor fi păstrate, căci sunt scrise pe ele lucruri mari după care poporul meu şi fraţii lor vor fi judecaţi în ziua cea mare din urmă după cuvântul lui Dumnezeu care este scris.", "Şi acum, despre acest rege, Beniamin—el a avut câteva conflicte printre poporul său.", "Şi, de asemenea, s-a întâmplat că armatele lamaniţilor au venit din ţara lui Nefi ca să se bată împotriva poporului lui. Dar iată, regele Beniamin a adunat laolaltă armatele sale şi li s-a opus şi s-a luptat cu puterea propriului său braţ, cu sabia lui Laban.", "Şi cu tăria Domnului s-au luptat ei împotriva duşmanilor lor, până când au ucis multe mii de lamaniţi. Şi s-a întâmplat că s-au luptat împotriva lamaniţilor până când i-au alungat pe aceştia afară din ţara moştenirii lor.", "Şi s-a întâmplat că, după ce au fost Hristoşi neadevăraţi, şi gurile lor au fost închise, şi ei au fost pedepsiţi după crimele lor;", "Şi după ce au fost profeţi neadevăraţi şi predicatori neadevăraţi şi învăţători neadevăraţi în popor, şi toţi aceştia au fost pedepsiţi după crimele lor, şi după ce au fost multe conflicte şi multe neînţelegeri printre lamaniţi, iată, s-a întâmplat că regele Beniamin, cu ajutorul profeţilor sfinţi care erau în poporul lui—", "Căci iată, regele Beniamin era un om sfânt şi el a domnit peste poporul său cu dreptate; şi au fost mulţi oameni sfinţi în ţară, iar ei spuneau cuvântul lui Dumnezeu cu putere şi cu autoritate şi au folosit multă asprime din cauza încăpăţânării poporului—", "Prin urmare, cu ajutorul acestora, regele Beniamin, lucrând cu toată puterea trupului său şi cu darurile sufletului său, şi, de asemenea, cu ajutorul profeţilor, a stabilit iarăşi pace în ţară."]}]}, "mosiah": {"name": "Mosia", "chapters": [{"name": "1", "verses": ["Şi acum nu mai erau conflicte în toată ţara lui Zarahemla, printre toate popoarele care aparţineau regelui Beniamin, aşa încât regele Beniamin a avut pace continuă până la sfârşitul zilelor sale.", "Şi s-a întâmplat că el a avut trei fii; şi le-a dat numele de Mosia, Helorum şi Helaman. Şi a făcut ca ei să fie învăţaţi în toate limbile strămoşilor lor pentru ca astfel să devină oameni cu înţelegere; şi pentru ca să poată şti despre profeţiile care au fost grăite de gurile strămoşilor lor, care le-au fost date lor de mâna Domnului.", "Şi el, de asemenea, i-a învăţat cu privire la cronicile care erau gravate pe plăcile de aramă, zicând: Fiii mei, doresc ca voi să vă aduceţi aminte că, dacă nu ar fi fost aceste plăci, care conţin aceste cronici şi aceste porunci, noi ar fi trebuit să suferim în necunoaştere, chiar şi azi, neştiind tainele lui Dumnezeu.", "Căci nu ar fi fost posibil ca strămoşul nostru, Lehi, să-şi fi putut aduce aminte de toate lucrurile acestea, să-i înveţe pe copiii săi, dacă nu ar fi existat ajutorul acestor plăci; căci fiind învăţat în limba Egiptenilor, el putea să citească aceste inscripţii şi să-i înveţe pe copiii săi, pentru ca astfel aceştia să-i poată învaţă pe copiii lor, îndeplinind astfel poruncile lui Dumnezeu, chiar până în timpul de azi.", "Eu vă spun vouă, fiii mei, dacă nu ar fi fost aceste lucruri, care au fost ţinute şi păstrate de mâna lui Dumnezeu, pentru ca noi să putem citi şi să înţelegem tainele Lui şi să avem poruncile Lui întotdeauna în faţa ochilor noştri, chiar şi strămoşii noştri ar fi rătăcit în necredinţă, iar noi am fi fost la fel ca şi fraţii noştri, lamaniţii, care nu ştiu nimic despre aceste lucruri şi nici nu cred în ele atunci când le învaţă, din cauza tradiţiilor strămoşilor lor, care nu sunt corecte.", "O, fiii mei, doresc ca voi să vă aduceţi aminte că aceste vorbe sunt adevărate şi, de asemenea, că aceste cronici sunt adevărate. Şi iată, de asemenea, plăcile lui Nefi, care conţin cronicile şi vorbele strămoşilor noştri din timpul când ei au plecat din Ierusalim şi până acum, iar ele sunt adevărate; şi putem şti cu siguranţă că ele sunt adevărate, pentru că noi le avem în faţa ochilor noştri.", "Şi acum, fiii mei, doresc ca voi să vă aduceţi aminte să le cercetaţi cu sârguinţă pentru ca să puteţi profita de ele; şi doresc ca să ţineţi poruncile lui Dumnezeu ca să prosperaţi în ţară, după făgăduielile pe care Domnul le-a făcut strămoşilor noştri.", "Şi multe alte lucruri i-a învăţat regele Beniamin pe fiii săi, care nu sunt scrise în această carte.", "Şi s-a întâmplat că, după ce regele Beniamin a terminat să-i înveţe pe fiii săi, el a îmbătrânit şi a văzut că foarte curând trebuia să se ducă pe calea pe care merge toată lumea; de aceea, a crezut că era potrivit să dea împărăţia unuia dintre fiii săi.", "De aceea, a făcut ca Mosia să fie adus în faţa lui; şi acestea sunt cuvintele pe care i le-a spus, zicând: Fiul meu, doresc ca tu să dai de veste în toată ţara aceasta, către tot poporul acesta, sau poporul lui Zarahemla, şi către poporul lui Mosia care locuieşte în ţară, ca ele să se adune; căci mâine voi proclama cu gura mea, că tu eşti regele şi conducătorul acestui popor pe care Domnul Dumnezeul nostru ni l-a dat.", "Şi mai mult, voi da acestui popor un nume ca ei să se deosebească de toate popoarele pe care Domnul Dumnezeu le-a adus afară din ţara Ierusalimului; şi fac aceasta pentru că el a fost un popor sârguincios în ţinerea poruncilor Domnului.", "Şi eu le dau un nume care nu va fi şters niciodată, decât dacă aceasta se va întâmpla prin nelegiuiri.", "Da, şi mai mult, vă spun vouă că, dacă acest popor foarte favorizat al Domnului va cădea în nelegiuire şi va deveni un popor păcătos şi curvar, atunci Domnul îl va abandona pentru ca el să devină slab ca şi fraţii lui; şi El nu-i va mai păstra cu puterea Sa fără pereche şi minunată, aşa cum i-a păstrat pe strămoşii noştri.", "Căci aşa vă spun vouă că, dacă El nu şi-ar fi întins braţul pentru păstrarea strămoşilor noştri, aceştia ar fi căzut în mâinile lamaniţilor şi ar fi devenit victimele urii lor.", "Şi s-a întâmplat că, după ce regele Beniamin a terminat de spus acestea către fiul său, el i-a încredinţat toate treburile împărăţiei.", "Şi mai mult, el i-a încredinţat şi cronicile care erau gravate pe plăcile de aramă; şi, de asemenea, plăcile lui Nefi; şi, de asemenea, sabia lui Laban şi globul, sau îndrumătorul, care i-a condus pe strămoşii noştri prin pustiu, care era făcut de mâna Domnului pentru ca ei să poată fi conduşi, fiecare după atenţia şi sârguinţa pe care i-au dat-o Lui.", "De aceea, cum ei erau necredincioşi, nu au prosperat şi nici nu au progresat în călătoria lor, ci au fost mânaţi înapoi şi au atras mânia lui Dumnezeu asupra lor; şi de aceea, au fost loviţi cu foamete şi suferinţe ca să-i aţâţe pentru amintirea datoriilor lor.", "Şi acum, s-a întâmplat că Mosia s-a dus şi a făcut aşa cum tatăl său i-a poruncit şi a proclamat către toate popoarele care erau în ţara lui Zarahemla, că ele trebuia să se adune laolaltă şi să meargă sus la templu ca să audă cuvintele pe care tatăl său trebuia să le spună către ei."]}, {"name": "2", "verses": ["Şi s-a întâmplat că, după ce Mosia a făcut aşa cum tatăl său i-a poruncit şi a dat de veste în toată ţara, poporul s-a adunat laolaltă din toată ţara ca să se ducă sus la templu să asculte cuvintele pe care regele Beniamin trebuia să le spună către el.", "Şi erau în număr mare, aşa de mulţi încât nu i-au numărat; căci se înmulţiseră extrem de mult şi deveniseră mulţi în ţară.", "Şi ei, de asemenea, au luat pe primii născuţi din turmele lor ca să-i poată oferi ca jertfă şi ca daruri arse, după legea lui Moise.", "Şi, de asemenea, ca ei să poată să dea mulţumiri Domnului Dumnezeului lor care i-a scos afară din ţara Ierusalimului şi care i-a salvat din mâinile duşmanilor lor şi a numit oameni drepţi ca să fie învăţătorii lor şi, de asemenea, un om drept ca să fie regele lor, care a stabilit pacea în ţara lui Zarahemla şi care i-a învăţat să ţină poruncile lui Dumnezeu, ca ei să se poată bucura şi să fie plini de dragoste faţă de Dumnezeu şi de toţi oamenii.", "Şi s-a întâmplat că, atunci când au venit la templu, şi-au instalat corturile de jur-împrejur, fiecare bărbat cu familia sa care consta din nevasta sa, fiii săi şi fiicele sale şi din fiii şi fiicele lor, de la cel mai bătrân până la cel mai tânăr, fiecare familie fiind separată una de alta.", "Şi şi-au instalat corturile de jur-împrejurul templului, fiecare bărbat având cortul său cu uşa îndreptată către templu pentru ca să poată rămâne în cort şi să audă cuvintele pe care regele Beniamin trebuia să le spună către ei;", "Căci mulţimea fiind aşa de mare încât regele Beniamin nu putea să le predice la toţi înăuntrul zidurilor templului, el a pus de aceea să se ridice un turn, ca poporul său să poată auzi cuvintele pe care trebuia să le spună către ei.", "Şi s-a întâmplat că el a început să vorbească din turn către poporul său; şi nu puteau să audă toţi cuvintele lui din cauza marii mulţimi de oameni; de aceea, el a pus să fie scrise cuvintele pe care le spunea şi trimise celor care nu-i puteau auzi glasul, ca şi ei să poată primi cuvintele sale.", "Şi acestea sunt cuvintele pe care le-a vorbit şi pe care le-a pus să fie scrise, zicând: Fraţii mei, voi toţi care v-aţi adunat laolaltă, voi care puteţi să-mi auziţi cuvintele pe care le vorbesc către voi astăzi; căci eu nu v-am poruncit să veniţi aici ca să luaţi în derâdere cuvintele pe care vi le voi spune, ci ca să mă ascultaţi şi să vă deschideţi urechile ca să puteţi auzi şi inimile voastre ca să puteţi înţelege şi minţile voastre pentru ca tainele lui Dumnezeu să poată fi dezvăluite în faţa voastră.", "Eu nu v-am poruncit să veniţi aici ca să vă temeţi de mine sau ca să credeţi că eu, prin mine însumi, sunt mai presus decât un muritor.", "Eu sunt la fel ca şi voi, supus la tot felul de slăbiciuni la trup şi la minte; şi totuşi, am fost ales de către acest popor şi uns de către tatăl meu şi mi s-a permis de către mâna Domnului să fiu conducător şi rege peste acest popor; şi am fost păstrat şi apărat de către puterea Lui fără asemănare, ca să vă slujesc cu toată puterea, mintea şi tăria pe care Domnul mi le-a dat.", "Vă spun că, aşa cum mi s-a permis să-mi petrec zilele în slujba voastră chiar până acum şi nu am căutat nici aur şi nici argint, nici alte feluri de bogăţii de la voi;", "Nici nu am permis ca voi să fiţi închişi în temniţe şi nici să vă înrobiţi unul pe altul, nici să ucideţi, sau să jefuiţi, sau să furaţi, sau să comiteţi adulter; şi nu am permis nici ca să comiteţi vreun fel de ticăloşie şi v-am învăţat să ţineţi poruncile Domnului în toate lucrurile pe care El vi le-a poruncit—", "Şi chiar eu însumi am muncit cu propriile mele mâini ca să pot să vă slujesc şi ca voi să nu fiţi copleşiţi de biruri şi pentru ca nimic să nu vină asupra voastră care să fie greu de suportat—şi pentru toate aceste lucruri pe care vi le-am spus, voi înşivă sunteţi astăzi martori.", "Şi totuşi, fraţii mei, nu am făcut toate lucrurile acestea ca să mă laud şi nici nu spun lucrurile acestea ca să vă învinovăţesc; ci vă spun aceste lucruri pentru ca voi să ştiţi că pot răspunde în ziua aceasta cu conştiinţa curată înaintea lui Dumnezeu.", "Iată, vă spun vouă că, din pricină că v-am spus că mi-am petrecut zilele în slujba voastră, eu nu doresc să mă laud, căci am fost numai în slujba lui Dumnezeu.", "Şi iată, vă spun aceste lucruri ca voi să puteţi învăţa înţelepciune; ca voi să puteţi învăţa că, atunci când sunteţi în slujba aproapelui, sunteţi numai în slujba Dumnezeului vostru.", "Iată, m-aţi numit regele vostru; şi dacă eu, pe care voi îl numiţi regele vostru, lucrez ca să vă slujesc pe voi, atunci n-ar trebui voi să lucraţi ca să vă slujiţi unul pe altul?", "Şi iarăşi, dacă eu, pe care voi îl numiţi regele vostru, care şi-a petrecut zilele în slujba voastră şi totuşi am fost în slujba lui Dumnezeu, merit vreo mulţumire din partea voastră, o, cum trebuie voi să-I mulţumiţi Regelui vostru Ceresc!", "Eu vă spun, fraţii mei, că, dacă veţi aduce toate mulţumirile şi lauda de care întreg sufletul vostru este în stare către acel Dumnezeu care v-a făcut şi care v-a apărat şi a făcut ca voi să vă bucuraţi şi a admis ca voi să trăiţi în pace unul cu altul—", "Vă spun vouă că, dacă Îl veţi sluji pe Acela care v-a creat de la început şi care vă apără zi de zi, împrumutându-vă răsuflarea ca să puteţi să trăiţi şi să vă mişcaţi şi să faceţi după propria voastră vrere şi chiar sprijinindu-vă de la un moment la altul—vă spun, dacă Îl veţi sluji cu tot sufletul vostru, totuşi nu veţi fi decât slujitori netrebnici.", "Şi iată, tot ceea ce El cere de la voi este să ţineţi poruncile Sale; şi El v-a făgăduit că, dacă veţi ţine poruncile Sale, veţi prospera în ţară; şi El nu se va abate niciodată de la ceea ce a spus; de aceea, dacă voi ţineţi poruncile Lui, atunci El vă va binecuvânta şi veţi prospera.", "Şi acum, în primul rând, El v-a creat şi v-a dat viaţă, pentru care voi Îi sunteţi îndatoraţi.", "Şi în al doilea rând, El vă cere ca voi să faceţi aşa cum v-a poruncit; căci, dacă voi veţi face aşa, El vă va binecuvânta imediat; şi de aceea, El v-a plătit. Iar voi Îi sunteţi încă îndatoraţi şi sunteţi şi veţi fi în vecii vecilor; de aceea, pentru ce vă lăudaţi?", "Şi acum întreb, puteţi voi să spuneţi ceva despre voi înşivă? Vă răspund: Nu. Voi nu puteţi să spuneţi că sunteţi nici măcar ca firul de praf de pe pământ; totuşi, voi aţi fost creaţi din praful pământului; dar iată, aceasta aparţine Celui care v-a creat pe voi.", "Iar eu, chiar şi eu, pe care îl numiţi regele vostru, nu sunt mai bun decât voi înşivă; căci şi eu sunt din praf. Şi voi vedeţi că eu sunt bătrân şi sunt aproape să înapoiez acest trup muritor mamei sale, tărâna.", "De aceea, după cum v-am spus că v-am slujit, mergând cu conştiinţa curată înaintea lui Dumnezeu, chiar aşa la timpul acesta am făcut ca voi să vă adunaţi laolaltă, ca eu să nu pot fi găsit vinovat şi ca sângele vostru să nu trebuiască să vină asupra mea atunci când voi sta să fiu judecat de Dumnezeu pentru lucrurile pe care El mi le-a poruncit în legătură cu voi.", "Eu vă spun că am făcut să vă adunaţi laolaltă pentru ca să scap de sângele vostru de pe veşmintele mele, acum când sunt aproape de a coborî în mormânt, ca să mă pot duce în linişte, iar spiritul meu nemuritor să poată să se unească cu corurile de sus cântând laude pentru un Dumnezeu drept.", "Şi mai mult, vă spun că am făcut ca voi să vă adunaţi laolaltă ca să vă pot anunţa că nu mai pot fi învăţătorul, nici regele vostru;", "Căci chiar la timpul acesta, întregul meu trup tremură extrem de tare încercând să vă vorbesc; dar Domnul Dumnezeu mă sprijină şi mi-a permis să vă vorbesc şi mi-a poruncit să vă anunţ în această zi că fiul meu, Mosia, este rege şi conducător peste voi.", "Şi acum, fraţii mei, aş vrea ca voi să faceţi aşa cum aţi făcut până acum. Aşa cum aţi ţinut poruncile mele, precum şi poruncile tatălui meu, şi aţi prosperat, şi aţi fost ţinuţi pentru a nu cădea în mâinile duşmanilor voştri, tot aşa trebuie să păziţi poruncile fiului meu, sau poruncile lui Dumnezeu, care vă vor fi date de către El, şi atunci veţi prospera în ţară, iar duşmanii voştri nu vor avea nici o putere asupra voastră.", "Dar, o, poporul meu, feriţi-vă ca nu cumva să apară vrajbe între voi şi să ascultaţi să vă supuneţi spiritului rău despre care v-a vorbit tatăl meu, Mosia.", "Căci iată, este un blestem aruncat asupra aceluia care ascultă să se supună acelui spirit; căci dacă el ascultă să i se supună şi rămâne şi moare în păcatele sale, tot el este acela care bea din blestemul sufletului său; căci el primeşte drept răsplată o pedeapsă nepieritoare pentru că a încălcat legea lui Dumnezeu împotriva celor cunoscute de el.", "Eu vă spun că nu este nici unul printre voi, în afară de copilaşii voştri ce nu au fost învăţaţi despre aceste lucruri, care să nu ştie că sunteţi îndatoraţi pe veşnicie Tatălui vostru ceresc, ca să-I aduceţi Lui tot ceea ce aveţi şi ce sunteţi; şi, de asemenea, aţi fost învăţaţi despre cronicile care conţin profeţiile spuse de către profeţii cei sfinţi, încă din timpul când părntele nostru, Lehi, a plecat din Ierusalim.", "Şi, de asemenea, tot ceea ce s-a spus de către strămoşii noştri până acum. Şi iată, iarăşi, au spus ceea ce li s-a poruncit de către Domnul; de aceea, acestea sunt drepte şi adevărate.", "Şi acum, vă spun vouă, fraţii mei că, după ce aţi cunoscut şi aţi fost învăţaţi toate aceste lucruri, dacă veţi păcătui şi veţi acţiona împotriva a ceea ce s-a spus, vă veţi depărta de Spiritul Domnului şi acesta nu va mai avea nici un loc în voi ca să vă îndrume pe drumurile înţelepciunii, ca să puteţi fi binecuvântaţi, prosperi şi apăraţi—", "Eu vă spun că omul care face aceasta, el este acela care se răzvrăteşte deschis împotriva lui Dumnezeu; de aceea, el ascultă să se supună spiritului rău şi devine un duşman al întregii dreptăţi; de aceea, Domnul nu are nici un loc în el, căci El nu locuieşte în temple care nu sunt sfinte.", "De aceea, dacă acel om nu se pocăieşte şi rămâne şi moare ca duşman al lui Dumnezeu, atunci cerinţele dreptăţii divine îi vor trezi sufletul nemuritor la o înţelegere vie a propriei sale vinovăţii, ceea ce îl va face să se retragă din prezenţa Domnului şi-i va umple pieptul de vinovăţie şi de durere şi de frică, care este ca un foc nestins a cărui flacără se ridică fără de sfârşit.", "Şi acum, vă spun vouă că îndurarea nu îl ajunge pe acel om; de aceea, osânda lui de pe urmă este să rabde un chin fără de sfârşit.", "O, voi toţi bătrânii şi voi cei tineri şi voi copilaşi care puteţi să-mi înţelegeţi cuvintele, căci eu v-am vorbit limpede aşa ca voi să puteţi înţelege, mă rog ca să vă treziţi la aducerea aminte a situaţiei îngrozitoare a acelora care au căzut în păcat.", "Şi mai mult, aş dori ca voi să vă gândiţi la starea binecuvântată şi fericită a acelora care ţin poruncile lui Dumnezeu. Căci iată, ei sunt binecuvântaţi în toate lucrurile, atât cele lumeşti, cât şi cele spirituale; şi dacă ei se menţin cu credinţă până la sfârşit, atunci sunt primiţi în cer pentru ca să poată locui cu Dumnezeu într-o stare de fericire fără de sfârşit. O, aduceţi-vă aminte, aduceţi-vă aminte că aceste lucruri sunt adevărate; căci Domnul Dumnezeu le-a spus."]}, {"name": "3", "verses": ["Şi iarăşi, fraţii mei, vreau să vă atrag atenţia, căci mai am ceva să vă spun; căci iată, am lucruri să vă spun despre ceea ce va să vină.", "Iar lucrurile pe care vi le voi spune le-am aflat de la un înger de la Dumnezeu. Şi el mi-a spus: Trezeşte-te; iar eu m-am trezit şi, iată, el stătea în faţa mea.", "Şi el mi-a spus: Trezeşte-te şi auzi cuvintele pe care ţi le voi spune; căci iată, am venit să-ţi anunţ ţie veşti bune, de mare bucurie.", "Căci Domnul a auzit rugăciunile tale şi a judecat dreptatea ta şi m-a trimis să-ţi spun că poţi să te bucuri; şi că poţi declara poporului tău, ca şi ei să fie plini de bucurie.", "Căci iată, timpul acela va veni şi nu este prea departe când, cu putere, Domnul Atotputernic care domneşte, care a fost şi este din veşnicie până la toate veşniciile, va pogorî din cer printre copiii oamenilor şi va locui într-un tabernacol de lut şi va merge printre oameni, făcând miracole puternice, cum ar fi să-i vindece pe cei bolnavi, să-i învie pe cei morţi, să-i facă pe cei schilozi să meargă, iar pe orbi să-şi capete vederea, şi pe surzi să audă, şi să vindece tot felul de boli.", "Iar El va alunga toţi diavolii sau spiritele rele care trăiesc în inimile copiilor oamenilor.", "Şi iată, El va suferi ispite şi dureri trupeşti, foame, sete şi oboseală, chiar mai mult decât poate să sufere un om, în afară de moarte; căci iată, ţâşneşte sânge din fiecare por, atât de mare va fi suferinţa Lui pentru ticăloşia şi lucrurile abominabile poporului Său.", "Şi El se va numi Isus Hristos, Fiul lui Dumnezeu, Tatăl cerului şi al pământului, Creatorul tuturor lucrurilor de la început; iar mama Lui se va numi Maria.", "Şi iată, El va veni la ai Săi, pentru ca salvarea să poată veni la copiii oamenilor chiar prin credinţa în numele Lui; şi chiar şi după toate acestea, ei tot Îl vor considera om şi vor spune că are pe diavol în El, şi-L vor biciui, şi-L vor răstigni.", "Iar El se va ridica a treia zi din morţi; şi iată, El stă să judece lumea; şi iată, toate aceste lucruri sunt făcute pentru ca o judecată dreaptă să pogoare asupra copiilor oamenilor.", "Căci iată, sângele Lui, de asemenea, ispăşeşte păcatele celor care au căzut prin păcatul lui Adam, care au murit fără a cunoaşte voinţa lui Dumnezeu în legătură cu ei sau care au păcătuit fără să ştie.", "Dar vai, vai de cel care ştie că se răzvrăteşte împotriva lui Dumnezeu! Căci Salvarea nu vine la nimeni, decât prin pocăinţă şi credinţă în Domnul Isus Hristos.", "Şi Domnul Dumnezeu i-a trimis pe profeţii Lui sfinţi printre toţi copiii oamenilor, pentru ca ei să vestească aceste lucruri către fiecare neam, seminţie şi limbă, pentru ca astfel oricine care va crede că Hristos va veni, acela va putea primi iertarea păcatelor lui şi se va bucura cu nespusă bucurie, ca şi cum El ar fi venit deja printre ei.", "Totuşi, Domnul Dumnezeu a văzut că poporul Său era un popor încăpăţânat şi El le-a dat lor o lege, şi anume, legea lui Moise.", "Şi multe semne şi minuni şi simboluri şi umbre le-a arătat El despre venirea Sa; şi, de asemenea, profeţi sfinţi le-au vorbit despre venirea Lui; şi totuşi ei şi-au împietrit inimile şi nu au înţeles că legea lui Moise nu foloseşte la nimic, decât dacă ar fi prin ispăşirea sângelui Lui.", "Şi chiar dacă ar fi posibil ca pruncii să păcătuiască, ei n-ar putea să fie salvaţi; dar eu vă spun, ei sunt binecuvântaţi; căci iată, dacă prin Adam sau prin firea lor ei cad, totuşi sângele lui Hristos ispăşeşte pentru păcatele lor.", "Şi mai mult, vă spun vouă că nu va exista nici un alt nume dat, precum şi nici un alt mijloc sau o altă cale prin care salvarea să poată veni pentru copiii oamenilor, ci numai prin şi în numele lui Hristos, Domnul Atotputernic.", "Căci iată, El judecă, iar judecata Lui este dreaptă; iar copilul care moare în pruncie nu piere; dar oamenii beau blestemul pentru sufletele lor dacă nu se umilesc şi dacă nu devin ca şi copiii mici şi cred că salvarea a fost şi este şi va fi în şi prin sângele ispăşitor al lui Hristos, Domnul Atotputernic.", "Căci omul prin firea lui este un duşman al lui Dumnezeu şi a fost de la căderea lui Adam şi va fi în vecii vecilor, dacă el nu se supune chemărilor Spiritului Sfânt şi înlătură omul firesc şi devine un sfânt prin ispăşirea lui Hristos Domnul şi devine ca un copil, ascultător, blând, umil, răbdător, plin de dragoste, dornic să se supună tuturor lucrurilor pe care Domnul are grijă să i le trimită, tot aşa cum un copil se supune tatălui său.", "Şi încă mai mult vă spun, că acel timp va veni când cunoaşterea despre un Salvator se va răspândi la fiecare naţiune, neam, limbă şi popor.", "Şi iată, atunci când acel timp va veni, nimeni nu va fi găsit fără vină în faţa lui Dumnezeu, în afară de prunci, decât numai prin pocăinţă şi credinţă în numele Domnului Dumnezeu cel Atotputernic.", "Şi chiar la timpul acesta când tu vei fi învăţat poporul tău lucrurile pe care Domnul Dumnezeul tău ţi le-a poruncit, chiar şi atunci nu sunt nevinovaţi în faţa lui Dumnezeu decât după cuvintele pe care vi le-am vorbit.", "Şi acum, am vorbit cuvintele pe care Domnul Dumnezeu mi le-a poruncit.", "Şi astfel spune Domnul: Ele vor sta ca o mărturie strălucită împotriva acestui popor în ziua judecăţii; astfel vor fi ei judecaţi, fiecare om după faptele sale, fie că ele sunt bune sau rele.", "Şi dacă sunt rele, atunci ei sunt puşi faţă în faţă cu o vedere îngrozitoare a păcatului şi a lucrurilor lor abominabile, care-i face să se îndepărteze din prezenţa Domnului într-o stare de nenorocire şi de chin nesfârşit din care nu se mai pot întoarce; de aceea au băut blestem pentru sufletele lor.", "De aceea, ei au băut din cupa mâniei lui Dumnezeu, a cărui judecată n-ar putea să-i acuze pe ei mai mult decât a putut să-l acuze pe Adam care trebuia să cadă pentru că a luat din fructul oprit; de aceea, îndurarea nu poate să-i mai ajungă în vecii vecilor.", "Iar chinul lor este ca un lac de foc şi pucioasă ale cărui flăcări sunt nestinse şi al cărui fum se înalţă în vecii vecilor. Aşa mi-a poruncit Domnul. Amin."]}, {"name": "4", "verses": ["Şi acum, s-a întâmplat că, atunci când regele Beniamin a terminat de vorbit cuvintele care i-au fost trimise de către îngerul Domnului, el şi-a aruncat privirile de jur-împrejur prin mulţime; şi iată, ei au căzut la pământ, căci frica de Domnul a venit asupra lor.", "Şi s-au văzut pe ei înşişi în starea lor carnală, chiar mai jos decât ţărâna pământului. Şi cu toţii au strigat tare într-un singur glas, zicând: O, ai milă şi foloseşte sângele ispăşitor al lui Hristos pentru ca noi să putem primi iertarea păcatelor noastre şi inimile noastre să fie purificate; căci noi credem în Isus Hristos, Fiul lui Dumnezeu, care a făcut cerul şi pământul, precum şi toate lucrurile, Cel care se va pogorî printre copiii oamenilor.", "Şi s-a întâmplat că, după ce au spus aceste cuvinte, Spiritul Domnului a venit asupra lor şi au fost umpluţi de bucurie, primind iertarea păcatelor lor şi având pace în conştiinţă datorită credinţei lor foarte mari în Isus Hristos care va veni, potrivit cuvintelor pe care regele Beniamin le-a vorbit către ei.", "Şi regele Beniamin iarăşi şi-a deschis gura şi a început să le vorbească, zicând: Prietenii mei şi fraţii mei, neamurile mele şi poporul meu, eu iarăşi vreau să vă atrag atenţia ca să puteţi auzi şi să înţelegeţi restul cuvintelor mele pe care le voi vorbi către voi.", "Căci iată, dacă cunoaşterea bunătăţii lui Dumnezeu la timpul acesta v-a trezit la o înţelegere a nimicniciei voastre, şi a stării voastre de decădere şi a lipsei voastre de valoare—", "Eu vă spun, dacă aţi ajuns la o cunoaştere a bunătăţii lui Dumnezeu şi a puterii Lui fără de asemănare şi a înţelepciunii Lui şi a răbdării Lui şi a suferinţelor Lui îndelungate pentru copiii oamenilor; şi, de asemenea, a ispăşirii care a fost pregătită încă de la începutul lumii, pentru ca astfel salvarea să poată veni la cel care îşi va pune încrederea în Domnul şi care va fi sârguincios în ţinerea poruncilor Lui şi va continua în credinţă chiar până la capătul vieţii sale, vreau să spun viaţa trupului muritor—", "Eu spun că acesta este omul care primeşte salvarea prin ispăşirea care a fost pregătită încă de la crearea lumii pentru toată omenirea, care a fost de la căderea lui Adam sau care este, sau care va fi vreodată, chiar până la sfârşitul lumii.", "Şi acesta este felul în care va veni salvarea. Şi nu este nici un alt fel de salvare în afară de aceasta despre care s-a vorbit; şi nici nu sunt alte condiţii prin care omul poate fi salvat, în afară de condiţiile despre care v-am vorbit.", "Credeţi în Dumnezeu; credeţi că El este şi că El a creat toate lucrurile, atât în cer, cât şi pe pământ; credeţi că El are toată înţelepciunea şi toată puterea, atât în cer, cât şi pe pământ; credeţi că omul nu înţelege toate lucrurile pe care Domnul le poate înţelege.", "Şi iarăşi, credeţi că trebuie să vă pocăiţi de păcate şi să renunţaţi la ele şi să vă umiliţi în faţa lui Dumnezeu; şi cereţi cu sinceritatea inimii voastre ca El să vă ierte; şi acum, de credeţi toate aceste lucruri, aveţi grijă să le faceţi.", "Şi iarăşi vă spun, aşa cum v-am spus mai înainte că, aşa cum voi aţi ajuns la cunoaşterea slăvii lui Dumnezeu sau dacă aţi cunoscut bunătatea Lui şi aţi gustat din dragostea Lui şi aţi primit iertarea păcatelor voastre, ceea ce v-a adus bucurie foarte mare în sufletele voastre, chiar aşa, eu aş vrea ca să vă aduceţi aminte şi să păstraţi întotdeauna în memoria voastră măreţia lui Dumnezeu şi nimicnicia voastră, precum şi bunătatea Lui şi suferinţele Lui îndelungate pentru voi, făpturi nevrednice, şi să vă umiliţi în adâncurile umilinţei, chemând numele Domnului în fiecare zi şi stând neclintiţi în credinţa a ceea ce va veni, care a fost vorbit de gura îngerului.", "Şi iată, vă spun că, dacă veţi face aceasta, vă veţi bucura întotdeauna şi veţi fi plini de iubirea lui Dumnezeu şi veţi păstra pentru totdeauna iertarea păcatelor voastre; şi veţi creşte în cunoaşterea slăvii aceluia care v-a făcut pe voi sau în cunoaşterea a ceea ce este drept şi adevărat.", "Şi nu veţi avea dorinţa să vă faceţi rău unul altuia, ci să trăiţi în pace şi să daţi fiecăruia ceea ce i se cuvine.", "Şi nu veţi îngădui copiilor voştri ca ei să umble flămânzi sau goi; şi nici nu veţi îngădui ca ei să încalce legile lui Dumnezeu şi să se bată şi să se certe unul cu altul şi să-l slujească pe diavol, care este stăpânul păcatului sau care este spiritul rău despre care au vorbit strămoşii noştri, el fiind un duşman al întregii dreptăţi.", "Dar îi veţi învăţa să meargă pe căile adevărului şi cumpătării; îi veţi învăţa să se iubească unul pe altul şi să se slujească unul pe altul.", "Şi, de asemenea, voi înşivă veţi ajuta pe cei care au nevoie de ajutorul vostru; veţi dărui din bunurile voastre celor care sunt la nevoie; şi nu veţi îngădui ca cerşetorul să cerşească în zadar şi n-o să-l lăsaţi să piară.", "Poate că veţi spune: Omul şi-a adus singur nenorocirea asupra lui; de aceea îmi voi opri mâna şi nu-i voi da din mâncarea mea şi nici nu voi împărţi cu el din bunurile mele pentru ca el să nu sufere, căci pedepsele lui sunt drepte—", "Dar îţi spun ţie, o, omule, că oricine face aşa are mare motiv să se pocăiască; şi dacă nu se pocăieşte pentru ceea ce a făcut, atunci el va pieri pentru veşnicie şi nu va avea nici un drept la împărăţia lui Dumnezeu.", "Căci iată, nu suntem noi cu toţii cerşetori? Nu depindem noi toţi de aceeaşi Fiinţă, chiar Dumnezeu, pentru toate bunurile pe care le avem, atât pentru mâncare, cât şi pentru îmbrăcăminte, şi pentru aur, şi pentru argint, şi pentru toate bogăţiile de tot felul pe care le avem?", "Şi iată, chiar în timpul acesta, voi I-aţi strigat numele şi I-aţi cerşit iertarea păcatelor voastre. Şi a răbdat El ca voi să cerşiţi în zadar? Nu; El şi-a revărsat Spiritul asupra voastră şi a făcut ca inimile voastre să se umple de bucurie şi a făcut ca gurile voastre să se oprească pentru ca să nu mai puteţi vorbi, atât de mare era bucuria voastră.", "Şi acum, dacă Dumnezeu, care v-a făcut pe voi, de care voi depindeţi pentru vieţile voastre şi pentru tot ceea ce aveţi şi sunteţi, vă dă vouă tot ceea ce cereţi cu credinţă care este drept, crezând că veţi primi, o, atunci, cât de mult trebuie să împărţiţi unul la altul din bunurile voastre.", "Şi dacă îl judecaţi pe omul care vă cere din averea voastră pentru ca să nu piară şi-l condamnaţi, cu atât mai dreaptă va fi condamnarea voastră pentru că nu împărţiţi din averea voastră care nu vă aparţine vouă, ci lui Dumnezeu, căruia, de asemenea, Îi aparţine viaţa voastră; şi totuşi voi nu cereţi nimic şi nici nu vă pocăiţi pentru lucrul pe care l-aţi făcut.", "Eu vă spun vouă că va fi vai de acel om, căci averea lui va pieri împreună cu el; şi acum, spun aceste lucruri către cei care sunt bogaţi în lucrurile care aparţin de lumea aceasta.", "Şi iarăşi, vorbesc către cel sărac, către voi, cei care nu aveţi nimic şi totuşi aveţi destul ca să trăiţi de pe o zi pe alta; mă refer la voi toţi care îi respingeţi pe cerşetori pentru că nu aveţi nimic; aş vrea ca voi să spuneţi în inimile voastre că: Eu nu dăruiesc pentru că nu am nimic, căci dacă aş avea, atunci aş dărui.", "Şi acum, dacă spuneţi aceasta în inimile voastre, atunci rămâneţi nevinovaţi; altfel, sunteţi condamnaţi; iar condamnarea voastră este dreaptă pentru că tânjiţi după ceea ce nu aţi primit.", "Şi acum, de dragul acestor lucruri pe care vi le-am spus—pentru ca să păstraţi iertarea păcatelor voastre de la o zi la alta, pentru ca să puteţi păşi nevinovaţi în faţa lui Dumnezeu—aş vrea ca voi să împărţiţi din averea voastră celor săraci, fiecare după ceea ce are, cum ar fi să hrăniţi pe cei flămânzi, să îmbrăcaţi pe cei goi, să vizitaţi şi să mângâiaţi pe cei bolnavi, atât spiritual, cât şi material, după lipsurile lor.", "Şi vedeţi ca toate aceste lucruri să fie făcute în înţelepciune şi ordine; căci nu este nevoie ca omul să fugă mai repede decât este puterea lui. Şi iarăşi este potrivit ca el să fie sârguincios pentru ca astfel să poată câştiga premiul; de aceea, toate lucrurile trebuie să fie făcute în ordine.", "Şi aş dori ca să vă aduceţi aminte că oricine dintre voi care împrumută de la vecinul său, trebuie să dea înapoi ceea ce a împrumutat, după cum s-a înţeles, căci altfel păcătuiţi; şi poate că veţi face ca şi vecinul vostru să păcătuiască.", "Şi în sfârşit, nu pot să vă spun toate lucrurile prin care puteţi păcătui; căci sunt diferite căi şi mijloace, chiar atât de multe încât nu le pot număra.", "Dar atât vă pot spune că, dacă nu vegheaţi asupra voastră, şi a gândurilor voastre, şi a cuvintelor voastre, şi a faptelor voastre, şi nu respectaţi poruncile lui Dumnezeu, şi nu continuaţi în credinţa a ceea ce voi aţi auzit despre venirea Domnului nostru, chiar până la sfârşitul vieţilor voastre, atunci va trebui să pieriţi. Şi acum, o, omule, adu-ţi aminte şi nu pieri."]}, {"name": "5", "verses": ["Şi acum, s-a întâmplat că atunci când regele Beniamin a vorbit în felul acesta către poporul său, el a trimis printre ei, dorind să ştie dacă poporul său credea în cuvintele pe care le vorbise către ei.", "Şi ei toţi au strigat într-un singur glas, zicând: Da, noi credem toate cuvintele pe care ni le-ai spus către noi; şi, de asemenea, ştim că ele sunt sigure şi adevărate datorită Spiritului Domnului cel Atotputernic, care a lucrat o schimbare mare în noi sau în inimile noastre, pentru că nu mai avem înclinare să facem rău, ci să facem bine neîncetat.", "Şi noi înşine, de asemenea, prin bunătatea fără de margini a lui Dumnezeu şi prin manifestările Spiritului Său, avem viziuni mari despre ceea ce va veni; şi dacă ar fi potrivit, am putea profeţi despre toate lucrurile.", "Şi este credinţa pe care noi am avut-o despre lucrurile pe care regele nostru le-a vorbit către noi care ne-a adus la această mare cunoaştere, de care ne bucurăm foarte mult.", "Şi dorim să facem un legământ cu Dumnezeul nostru ca să îndeplinim voinţa Lui şi să fim supuşi poruncilor Lui în toate lucrurile pe care El ni le va porunci, până la sfârşitul zilelor noastre, pentru ca să nu aducem asupra noastră un chin fără de sfârşit, aşa cum a fost grăit de către înger, şi ca să nu bem din cupa mâniei lui Dumnezeu.", "Şi acum, acestea sunt cuvintele pe care regele Beniamin le-a dorit de la ei; şi de aceea el a spus către ei: Aţi vorbit cuvintele pe care le-am dorit; şi legământul pe care l-aţi făcut este un legământ drept.", "Şi acum, datorită legământului pe care l-aţi făcut, veţi fi numiţi copiii lui Hristos, fiii şi fiicele Lui; căci iată, în ziua aceasta El v-a născut pe voi spiritual; căci voi spuneţi că inimile voastre sunt schimbate prin credinţă în numele Lui; de aceea, voi v-aţi născut din El şi aţi devenit fiii şi fiicele Lui.", "Şi sub această căpetenie aţi fost făcuţi liberi şi nu este nici o altă căpetenie care ar putea să vă facă liberi. Nu este nici un alt nume dat prin care vine salvarea; de aceea, doresc ca să luaţi asupra voastră numele lui Hristos, toţi aceia care aţi intrat într-un legământ cu Dumnezeu, că veţi fi supuşi până la sfârşitul vieţilor voastre.", "Şi se va întâmpla că oricine va face aceasta va fi găsit la dreapta lui Dumnezeu, căci el va cunoaşte numele prin care este chemat; căci el va fi chemat prin numele lui Hristos.", "Şi acum se va întâmpla că oricine care nu va lua numele lui Hristos asupra sa va trebui să fie chemat printr-un alt nume; de aceea, el se va găsi la stânga lui Dumnezeu.", "Şi aş dori ca să vă aduceţi aminte, de asemenea, că acesta este numele pe care am spus că vi-l voi da şi care nu se va şterge niciodată decât prin încălcarea legii; de aceea, aveţi grijă să nu încălcaţi legea, pentru ca numele să nu fie şters din inima voastră.", "Eu vă spun, aş vrea ca să vă aduceţi aminte să păstraţi numele scris pentru totdeauna în inimile voastre, pentru ca să nu vă găsiţi la stânga lui Dumnezeu, ci să auziţi şi să cunoaşteţi glasul prin care veţi fi chemaţi, precum şi numele cu care El vă va chema.", "Căci, cum poate un om să cunoască stăpânul pe care nu l-a slujit şi care este un străin pentru el şi departe de gândurile şi intenţiile sale?", "Şi iarăşi, ia un om măgarul care aparţine vecinului său şi-l păstrează? Eu vă spun vouă: Nu; el nu va permite ca acesta să se hrănească laolaltă cu turmele sale, ci îl va alunga şi-l va da afară. Eu vă spun vouă că tot aşa va fi şi cu voi, dacă nu cunoaşteţi numele cu care veţi fi chemaţi.", "De aceea, aş vrea ca să fiţi neclintiţi şi nestrămutaţi, făcând întotdeauna lucruri bune din abundenţă pentru ca Hristos, Domnul Dumnezeu cel Atotputernic, să vă poată pecetlui ca ai Săi, pentru ca să puteţi fi aduşi în cer, ca să aveţi salvare şi viaţă veşnică prin înţelepciunea şi puterea, dreptatea şi îndurarea Celui care a făcut toate lucrurile, atât în cer, cât şi pe pământ, care este Dumnezeu peste toate. Amin."]}, {"name": "6", "verses": ["Şi acum, regele Beniamin a crezut că era potrivit ca, după ce a terminat de vorbit poporului, să ia numele tuturor celor care au intrat într-un legământ cu Dumnezeu ca să-i ţină poruncile Lui.", "Şi s-a întâmplat că nu exista nici un suflet, doar dacă erau prunci, care să nu fi intrat într-un legământ şi să nu fi luat asupra lor numele lui Hristos.", "Şi iarăşi, s-a întâmplat că atunci când regele Beniamin a sfârşit toate aceste lucruri şi l-a uns pe fiul său Mosia ca domnitor şi rege peste poporul său şi i-a încredinţat toate treburile împărăţiei, şi, de asemenea, a numit preoţi ca să înveţe poporul, pentru ca ei să audă şi să cunoască poruncile lui Dumnezeu şi să-i aţâţe să-şi aducă aminte de jurământul pe care l-au făcut, el a dat drumul mulţimii, iar aceştia s-au întors, fiecare cu familiile lor, la casele lor.", "Iar Mosia a început să domnească în locul tatălui său. Şi el a început să domnească în cel de al treizecilea an al vieţii sale, fiind în total aproximativ patru sute şaptezeci şi şase de ani de la timpul când Lehi a plecat din Ierusalim.", "Iar regele Beniamin a mai trăit trei ani şi apoi a murit.", "Şi s-a întâmplat că regele Mosia a mers pe căile Domnului şi a respectat judecăţile şi regulile Lui şi a ţinut poruncile Lui în toate lucrurile pe care El i le-a poruncit.", "Şi regele Mosia a pus poporul său să cultive pământul. Şi el însuşi a cultivat pământul pentru ca să nu devină o povară pentru poporul său, pentru ca să facă tot aşa cum a făcut tatăl său în toate lucrurile. Şi nu a fost nici un conflict printre poporul lui timp de trei ani."]}, {"name": "7", "verses": ["Şi acum s-a întâmplat că după ce regele Mosia avusese pace continuă timp de trei ani, el a dorit să afle despre poporul care s-a dus să locuiască în ţara lui Lehi-Nefi sau în oraşul lui Lehi-Nefi; căci poporul său nu auzise nimic despre ei din timpul când au plecat din ţara lui Zarahemla; de aceea, l-au asaltat cu întrebări.", "Şi s-a întâmplat că regele Mosia a consimţit ca şaisprezece oameni puternici să se ducă în ţara lui Lehi-Nefi ca să întrebe despre fraţii lor.", "Şi s-a întâmplat că în ziua următoare au plecat, având printre ei pe unul, Amon, acesta fiind un om tare şi puternic şi un urmaş al lui Zarahemla; şi el a fost, de asemenea, conducătorul lor.", "Şi acum, ei nu ştiau pe ce cale să meargă în pustiu ca să ajungă la ţara lui Lehi-Nefi; de aceea, au rătăcit timp de multe zile în pustiu, şi anume patruzeci de zile au rătăcit ei.", "Şi după ce au rătăcit patruzeci de zile, au ajuns la un deal care este la nord de ţara lui Şilom şi acolo şi-au instalat corturile.", "Iar Amon a luat pe trei dintre fraţii săi şi numele lor erau Amalec, Helem şi Hem şi s-au coborât în ţara lui Nefi.", "Şi iată, au întâlnit pe regele poporului care era în ţara lui Nefi şi în ţara lui Şilom; şi au fost înconjuraţi de garda regelui şi au fost luaţi, legaţi şi băgaţi la închisoare.", "Şi s-a întâmplat că, după ce au stat în închisoare timp de două zile, au fost aduşi iarăşi în faţa regelui, iar legăturile lor au fost dezlegate; şi au stat în faţa regelui şi li s-a dat voie ori, mai degrabă, li s-a poruncit să răspundă la întrebările pe care el le-a pus.", "Şi el a spus către ei: Iată, eu sunt Limhi, fiul lui Noe, care era fiul lui Zenif, care a venit din ţara lui Zarahemla ca să moştenească ţara aceasta, care era ţara strămoşilor lor, care a fost făcut rege de către glasul poporului.", "Şi acum doresc să ştiu motivul pentru care voi aţi fost aşa de îndrăzneţi ca să veniţi aproape de zidurile oraşului, când eu însumi am fost împreună cu gărzile mele în afara porţii?", "Şi acum, din cauza aceasta am poruncit ca să fiţi reţinuţi, ca să vă pot întreba, căci altfel aş fi făcut ca gărzile mele să vă omoare. Aveţi voie să vorbiţi.", "Şi acum, când Amon a văzut că i s-a dat voie să vorbească, a înaintat şi s-a închinat în faţa regelui; şi ridicându-se iarăşi el a spus: O, rege, eu sunt foarte recunoscător în faţa lui Dumnezeu în ziua aceasta pentru că sunt încă în viaţă şi mi se dă voie să vorbesc; şi mă voi strădui să vorbesc cu îndrăzneală;", "Căci sunt sigur că, dacă m-ai fi cunoscut, nu ai fi permis să port aceste legături. Căci eu, Amon, sunt un urmaş al lui Zarahemla şi am venit din ţara lui Zarahemla ca să întreb despre fraţii noştri pe care Zenif i-a adus afară din ţara aceea.", "Şi acum s-a întâmplat că după ce Limhi a auzit cuvintele lui Amon, a fost foarte bucuros şi a spus: Acum ştiu cu siguranţă că ai mei fraţi care erau în ţara lui Zarahemla sunt încă în viaţă. Şi acum mă voi bucura; iar mâine voi face ca şi poporul meu să se bucure.", "Căci iată, noi suntem înrobiţi lamaniţilor şi plătim un bir care este greu de suportat. Şi acum iată, fraţii noştri ne vor elibera din robia noastră sau din mâinile lamaniţilor şi vom fi sclavii lor; căci este mai bine să fim sclavi sub nefiţi decât să plătim tribut regelui lamaniţilor.", "Şi acum, regele Limhi a dat poruncă gărzilor sale ca să nu-l mai lege pe Amon, nici pe fraţii lui, ci a făcut ca ei să se ducă la dealul care era la nord de Şilom şi să-i aducă pe fraţii lor în oraş pentru ca ei să poată să mănânce şi să bea şi să se odihnească după oboseala călătoriei; căci ei au răbdat multe; ei suferiseră de foame, sete şi de oboseală.", "Şi acum, s-a întâmplat în ziua următoare că regele Limhi a dat de veste către poporul său cum că trebuia să se adune cu toţii la templu ca să asculte cuvintele pe care avea să le vorbească către ei.", "Şi s-a întâmplat că atunci când s-au adunat laolaltă, el le-a vorbit în felul acesta înţelept, zicând: O, voi, poporul meu, ridicaţi-vă capul şi fiţi alinaţi; căci iată, timpul a venit sau nu este prea îndepărtat, când noi nu vom mai fi supuşii duşmanilor noştri, cu toate străduinţele noastre care au fost deşarte; şi totuşi cred că a mai rămas să purtăm o luptă decisivă.", "De aceea, ridicaţi-vă capul şi bucuraţi-vă şi puneţi-vă nădejdea în Dumnezeu, în acel Dumnezeu care era Dumnezeul lui Avraam şi Isaac şi Iacov; şi, de asemenea, acel Dumnezeu care i-a scos pe copiii Israelului din ţara Egiptului şi a făcut ca ei să meargă prin Marea Roşie ca pe pământ uscat şi i-a hrănit pe ei cu mană pentru ca să nu piară în pustiu; şi încă multe alte lucruri a făcut El pentru ei.", "Şi iarăşi, acelaşi Dumnezeu i-a scos pe strămoşii noştri din ţara Ierusalimului şi a ţinut şi a păstrat pe poporul Său chiar până acum; şi iată, din cauza nedreptăţilor şi a lucrurilor noastre abominabile, El ne-a adus pe noi în sclavie.", "Şi voi toţi sunteţi martori în ziua aceasta că Zenif, care a fost făcut rege peste acest popor, el fiind prea ambiţios să moştenească ţara strămoşilor săi, de aceea fiind înşelat de viclenia şi înşelătoria regelui Laman care, intrând într-o înţelegere cu regele Zenif şi cedând o parte din ţară, şi chiar oraşul lui Lehi-Nefi, precum şi oraşul lui Şilom; şi ţara dimprejur—", "Şi el a făcut toate acestea cu singurul scop de a aduce poporul acesta în robie său în sclavie. Şi iată, noi în acest timp plătim tribut regelui lamaniţilor, şi anume jumătate din porumbul nostru şi orzul nostru şi orice alte grâne de tot felul, precum şi jumătate din animalele turmelor şi cirezilor noastre; şi chiar şi jumătate din tot ceea ce avem sau stăpânim regele lamaniţilor ia de la noi, căci altfel ne-ar lua viaţa.", "Şi acum, nu este acest lucru greu de dus? Şi nu este această suferinţă a noastră mare? Acum iată ce puternic motiv avem să jelim.", "Da, eu vă spun, mari sunt motivele pe care le avem ca să jelim; căci iată, cât de mulţi dintre fraţii noştri au fost ucişi, iar sângele lor a fost vărsat în zadar; şi toate acestea din cauza nedreptăţii.", "Căci, dacă acest popor n-ar fi căzut în nelegiuire, Domnul n-ar fi dat voie ca acest mare rău să vină peste el. Dar iată, ei nu au vrut să asculte de cuvintele Lui; şi au început conflicte între ei, chiar atât de multe, încât au vărsat sânge între ei.", "Şi au ucis un profet al Domnului; da, un om ales al lui Dumnezeu, care le-a spus despre ticăloşia şi lucrurile lor abominabile şi care a profeţit despre multe lucruri care vor fi să vină, da, chiar şi despre venirea lui Hristos.", "Şi pentru că el le-a spus că Hristos era Dumnezeu, Tatăl tuturor lucrurilor, şi a spus că El trebuia să-şi ia înfăţişarea unui om; şi aceasta trebuia să fie înfăţişarea în care omul a fost făcut la început; sau, cu alte cuvinte, el a spus că omul a fost făcut după înfăţişarea lui Dumnezeu şi că Dumnezeu se va pogorî printre copiii oamenilor şi va lua asupra Sa carne şi sânge şi va umbla pe faţa pământului—", "Şi acum, pentru că a spus acestea, ei l-au ucis; şi mult mai multe lucruri au făcut ei care au adus mânia lui Dumnezeu asupra lor. De aceea, cine se miră că sunt în sclavie şi că sunt loviţi cu suferinţe dureroase?", "Căci iată, Domnul a spus: Eu nu voi mai adăposti poporul meu în ziua nelegiuirii sale; ci voi îngrădi căile sale ca să nu prospere; iar faptele sale vor fi ca o piedică în faţa lor.", "Şi iarăşi, a spus: Dacă poporul meu va semăna ticălosie atunci va culege neghina adusă de furtună; iar efectul acesteia este otravă.", "Şi el iarăşi a spus: Dacă poporul meu va semăna ticălosie, atunci va culege vântul de la răsărit, care aduce distrugere imediată.", "Şi acum, iată, făgăduinţa Domnului este împlinită, iar voi sunteţi loviţi şi în suferinţă.", "Dar dacă vă veţi întoarce către Domnul cu toată hotărârea inimii şi vă veţi pune nădejdea în El şi-L veţi sluji cu toată sârguinţa minţii, dacă veţi face aceasta, atunci El, după voinţa şi plăcerea Sa, vă va elibera din sclavie."]}, {"name": "8", "verses": ["Şi s-a întâmplat că după ce regele Limhi a terminat de vorbit către poporul său, căci el a vorbit multe lucruri către el şi numai câteva dintre acestea le-am scris în această carte, el a spus poporului său toate lucrurile despre fraţii lor care erau în ţara lui Zarahemla.", "Şi el a făcut ca Amon să se ridice în picioare în faţa mulţimii şi să repete ceea ce li s-a întâmplat fraţilor lor din timpul când Zenif a plecat din ţară chiar până când el însuşi a ieşit din ţară.", "Şi el, de asemenea, le-a repetat ultimele cuvinte pe care regele Beniamin le-a propovăduit şi le-a explicat poporului lui Limhi, aşa încât ei să poată înţelege toate cuvintele pe care le-a spus.", "Şi s-a întâmplat că după ce a făcut toate acestea, regele Limhi a dat drumul mulţimii şi a făcut ca fiecare să se întoarcă la casa lui.", "Şi s-a întâmplat că el a dispus ca plăcile care conţineau cronicile poporului său din timpul când au plecat din ţara lui Zarahemla să fie aduse în faţa lui Amon, pentru ca el să le poată citi.", "Acum, imediat ce Amon a citit cronicile, regele l-a întrebat dacă putea tălmăci limbile, iar Amon i-a spus că el nu putea.", "Iar regele a spus către el: Fiind întristat din cauza suferinţelor poporului meu, am dispus ca patruzeci şi trei de oameni din poporul meu să se ducă în pustiu şi să găsească ţara lui Zarahemla pentru ca să putem să le cerem fraţilor noştri să ne elibereze din sclavie.", "Şi ei au rătăcit în pustiu timp de mai multe zile, dar cu toată strădania lor, ei nu au găsit ţara lui Zarahemla, ci s-au reîntors la ţara aceasta după ce au călătorit printr-o ţară printre multe ape, descoperind o ţară care era acoperită cu oase de oameni şi de animale, şi, de asemenea, cu ruine de clădiri de tot felul, descoperind o ţară care fusese populată de oameni care erau atât de numeroşi cât oştirile lui Israel.", "Şi ca mărturie că lucrurile pe care le-au spus erau adevărate, ei au adus douăzeci şi patru de plăci care sunt pline de inscripţii şi sunt făcute din aur curat.", "Şi iată, ei, de asemenea, au adus scuturi care erau mari şi erau făcute din aramă şi cupru şi erau întregi pe deplin.", "Şi iarăşi, ei au adus săbii ale căror mânere erau stricate şi ale căror lame erau ruginite; şi nu este nimeni în ţară care să poată tălmăci limbile sau inscripţiile care sunt pe plăci. De aceea te-am întrebat: Tu nu poţi tălmăci?", "Şi eu iarăşi te întreb: Cunoşti pe vreunul care poate tălmăci? Căci doresc ca aceste cronici să fie tălmăcite în limba noastră; căci, poate, ele ne vor da cunoştinţe despre rămăşiţa poporului care a fost distrus şi de la care au venit aceste cronici; sau, poate, ele ne vor da cunoştinţe despre acest popor care a fost distrus; şi doresc să ştiu cauza distrugerii lui.", "Acum, Amon a spus către el: Eu pot cu siguranţă să-ţi spun, o, rege, despre un om care poate tălmăci cronicile; căci el are ceva prin care el se poate uita şi poate tălmăci toate cronicile din vechime; şi acesta este un dar de la Dumnezeu. Iar lucrurile acestea se numesc tălmăcitoare, şi nimeni nu se poate uita prin ele decât dacă i se porunceşte, ca să nu se uite la ceva care este interzis şi să piară. Iar cel căruia i se porunceşte să se uite prin ele, acela se numeşte un văzător.", "Şi iată, regele poporului care este în ţara lui Zarahemla este omul căruia i s-a poruncit să facă aceste lucruri şi care are acest mare dar de la Dumnezeu.", "Iar regele a spus că un văzător este mai presus decât un profet.", "Iar Amon a spus că un văzător este un revelator şi, de asemenea, un profet; şi un dar mai mare decât acesta nici un om nu poate să-l aibă, decât dacă ar avea puterea lui Dumnezeu, ceea ce nici un om nu poate; totuşi, un om poate să aibă o putere mai mare dată de la Dumnezeu.", "Dar un văzător poate să ştie lucruri din trecut, precum şi lucruri care vor veni, iar prin el toate lucrurile vor fi dezvăluite, sau mai degrabă, lucrurile secrete vor fi descoperite, iar lucrurile ascunse vor ieşi la lumină, iar lucruri care nu sunt cunoscute vor fi făcute cunoscute prin ei şi, de asemenea, vor fi făcute cunoscute prin el lucruri care altfel nu ar putea să fie cunoscute.", "Astfel, Dumnezeu a oferit o posibilitate ca omul, prin credinţă, să poată face mari minuni; de aceea, el devine foarte folositor pentru semenii săi.", "Şi acum, când Amon a terminat de spus aceste cuvinte, regele s-a bucurat foarte mult şi a adus mulţumiri lui Dumnezeu, zicând: Fără îndoială aceste plăci cuprind o mare taină, iar aceşti tălmăcitori au fost fără îndoială pregătiţi pentru scopul de a dezvălui copiilor oamenilor aceste taine.", "O, cât de minunate sunt lucrările Domnului şi cât de mult suferă El cu poporul Său; da, şi cât de oarbe şi de nepătrunse sunt înţelegerile copiilor oamenilor; căci ei nu vor căuta înţelepciune, nici nu vor dori ca aceasta să domnească printre ei!", "Da, ei sunt ca o turmă sălbatică care fuge de păstor şi se împrăştie şi este mânată şi devorată de fiarele pădurii."]}, {"name": "9", "verses": ["Eu, Zenif, fiind învăţat în toate limbile nefiţilor şi având cunoştinţă despre ţara lui Nefi sau despre ţara primei moşteniri a strămoşilor noştri şi fiind trimis ca spion printre lamaniţi ca să spionez despre forţele lor, pentru ca armata noastră să poată merge împotriva lor şi să-i distrugă—dar când am văzut ceea ce era bun printre ei, am dorit ca ei să nu fie distruşi.", "De aceea, m-am certat cu fraţii mei în pustiu, căci am dorit ca domnitorul nostru să încheie un tratat cu ei; dar el fiind un om aspru şi însetat de sânge a poruncit să fiu ucis; dar am fost salvat printr-o mare vărsare de sânge; căci s-a luptat tată contra tată şi frate contra frate până când cea mai mare parte a armatei noastre a fost distrusă în pustiu; şi noi ne-am reîntors, aceia dintre noi care scăpasem cu viaţă, în ţara lui Zarahemla, ca să spunem povestea nevestelor şi copiilor lor.", "Şi totuşi, eu fiind prea zelos să moştenesc ţara strămoşilor noştri, am adunat atât de mulţi câţi voiau să meargă şi să ocupe pământul şi am pornit iarăşi în călătoria noastră în pustiu ca să mergem sus până la ţinutul acela; dar am fost loviţi de foamete şi de suferinţe dureroase; căci eram leneşi în a ne aduce aminte de Domnul Dumnezeul nostru.", "Cu toate acestea, după multe zile de rătăcire în pustiu, ne-am instalat corturile în locul în care fraţii noştri fuseseră ucişi, care era aproape de ţara strămoşilor noştri.", "Şi s-a întâmplat că m-am dus iarăşi împreună cu patru dintre oamenii mei în oraş, până la rege, pentru ca să cunosc intenţiile lui şi ca să pot să aflu dacă aş putea să mă duc împreună cu oamenii mei şi să stăpânesc pământul în pace.", "Şi m-am dus până la rege, iar el a făcut legământ cu mine ca să pot stăpâni ţara lui Lehi-Nefi şi ţara lui Şilom.", "Şi, de asemenea, el a poruncit ca poporul său să plece din ţară şi eu şi poporul meu ne-am dus în ţară ca s-o stăpânim.", "Şi noi am început să construim clădiri şi să reparăm zidurile oraşului, da, chiar zidurile oraşului lui Lehi-Nefi şi ale oraşului lui Şilom.", "Şi am început să cultivăm pământul, da, chiar cu tot felul de seminţe, cu seminţe de porumb şi de grâu, şi de orz şi de neas şi de şeum, precum şi cu seminţe de tot felul de roade; şi am început să ne înmulţim şi să prosperăm în ţară.", "Acum, viclenia şi şiretenia regelui Laman au adus poporul meu în sclavie; el ne cedase ţara pentru ca noi s-o stăpânim.", "De aceea, s-a întâmplat că, după ce trăisem în ţară timp de doisprezece ani, regele Laman a început să devină neliniştit, temându-se că poporul meu avea să nu devină puternic în ţară şi că el nu va putea să-l răstoarne şi să-l ducă în sclavie.", "Acum, ei erau un popor leneş şi idolatru; de aceea au dorit să ne ducă pe noi în sclavie, pentru ca ei să poată să se folosească de munca mâinilor noastre; da, ca ei să poată să se ospăteze din turmele de pe câmpiile noastre.", "De aceea, s-a întâmplat că regele Laman a început să aţâţe poporul său ca să se bată cu noi; de aceea, au început războaie şi conflicte în ţară.", "Căci în cel de al treisprezecelea an al domniei mele în ţara lui Nefi, departe la miazăzi de ţara lui Şilom, atunci când oamenii mei adăpau şi hrăneau turmele lor şi cultivau pământul, o oştire numeroasă de lamaniţi a venit peste ei şi a început să-i omoare, să le ia turmele şi porumbul din câmpiile lor.", "Da, şi s-a întâmplat că ei au fugit, toţi cei care nu au fost prinşi, chiar până la oraşul lui Nefi şi m-au chemat pe mine ca să-i apăr.", "Şi s-a întâmplat că eu i-am înarmat cu arcuri şi cu săgeţi, cu săbii şi cu paloşe, şi cu bâte şi cu praştii şi cu tot felul de arme pe care le-am putut inventa, iar eu şi cu oamenii mei ne-am dus împotriva lamaniţilor ca să ne luptăm.", "Da, cu puterea Domnului ne-am dus ca să ne luptăm împotriva lamaniţilor; căci eu şi oamenii mei am implorat puternic pe Domnul ca El să ne scape din mâinile duşmanilor noştri, căci noi fusesem treziţi în a ne aduce aminte de eliberarea strămoşilor noştri.", "Iar Dumnezeu a auzit strigătele noastre şi a răspuns la rugăciunile noastre; şi noi am înaintat prin puterea Lui; da, noi am înaintat împotriva lamaniţilor şi într-o zi şi o noapte am ucis trei mii patruzeci şi trei; i-am ucis pe ei până când i-am alungat din ţara noastră.", "Iar eu însumi, cu propriile-mi mâini, am ajutat ca să-i îngropăm pe morţii lor. Şi iată, spre marea noastră întristare şi jale, două sute şaptezeci şi nouă dintre fraţii noştri au fost ucişi."]}, {"name": "10", "verses": ["Şi s-a întâmplat că iarăşi am început să întemeiem împărăţia şi să stăpânim din nou ţara în pace. Şi eu am dispus ca să se facă arme de război de tot felul, pentru ca să pot avea arme pentru poporul meu în caz că lamaniţii ar veni iarăşi cu război împotriva poporului meu.", "Şi am pus gărzi de jur-împrejurul ţării pentru ca lamaniţii să nu mai poată veni asupra noastră pe nepregătite şi să ne distrugă; şi astfel am apărat poporul şi turmele mele şi i-am salvat de la căderea în mâinile duşmanilor noştri.", "Şi s-a întâmplat că am moştenit ţara strămoşilor noştri pentru mulţi ani, da, pentru douăzeci şi doi de ani.", "Şi eu am făcut ca bărbaţii să cultive pământul şi să crească tot felul de grâne şi tot felul de roade de toate soiurile.", "Şi am făcut ca femeile să toarcă şi să ţeasă, şi să lucreze şi să facă tot felul de pânzeturi fine, da, şi stofe de tot felul, pentru ca noi să ne putem acoperi goliciunea; şi astfel am prosperat în ţară—astfel am avut pace continuă în ţară timp de douăzeci şi doi de ani.", "Şi s-a întâmplat că regele Laman a murit, iar fiul lui a început să domnească în locul lui. Şi a început să-şi aţâţe poporul să se răzvrătească împotriva poporului meu; de aceea, au început să se pregătească de război şi să se ridice la luptă împotriva poporului meu.", "Dar eu îmi trimisesem spionii de jur-împrejurul ţării lui Şemlon ca să pot descoperi pregătirile lor, ca să pot să mă păzesc de ei, pentru ca ei să nu poată veni peste oamenii mei şi să-i distrugă.", "Şi s-a întâmplat că au venit la miazănoapte de ţara lui Şilom, cu oştirile lor numeroase, bărbaţi înarmaţi cu arcuri şi săbii, cu paloşe, cu pietre şi cu praştii; şi ei aveau capetele rase şi erau goi; şi erau încinşi cu brâuri de piele în jurul coapselor.", "Şi s-a întâmplat că am făcut ca femeile şi copiii oamenilor mei să fie ascunşi în pustiu; şi eu, de asemenea, am hotărât ca toţi bătrânii care puteau purta arme, precum şi toţi tinerii care erau în stare să poarte arme să se adune laolaltă ca să meargă la luptă împotriva lamaniţilor; iar eu i-am aşezat în rânduri, fiecare om după vârsta lui.", "Şi s-a întâmplat că ne-am ridicat la luptă împotriva lamaniţilor; şi eu, până şi eu, la vârsta mea înaintată, m-am dus ca să mă lupt cu lamaniţii. Şi s-a întâmplat că ne-am ridicat la luptă prin puterea Domnului.", "Acum, lamaniţii nu ştiau nimic despre Domnul, nici despre puterea Domnului, de aceea depindeau numai de puterea lor. Şi totuşi erau un popor puternic în ceea ce priveşte puterea bărbaţilor.", "Ei erau un popor sălbatic, fioros şi însetat de sânge, crezând în tradiţia strămoşilor lor, care este aceasta—Crezând că fuseseră alungaţi afară din Ierusalim din cauza nedreptăţilor strămoşilor lor şi că au fost prigoniţi în pustiu de către fraţii lor şi, de asemenea, că au fost prigoniţi în timp ce au trecut marea;", "Şi iarăşi, că au fost prigoniţi în ţara primei lor moşteniri, după ce trecuseră marea, iar toate acestea pentru că Nefi a fost mai credincios în ţinerea poruncilor Domnului—de aceea el a fost favorizat de Domnul, căci Domnul a auzit rugăciunile lui şi le-a răspuns şi a luat conducerea călătoriei lor în pustiu.", "Iar fraţii lui au fost mânioşi pe el pentru că nu au înţeles lucrările Domnului; au fost, de asemenea, mânioşi pe el pe apă pentru că îşi împietriseră inimile împotriva Domnului.", "Şi iarăşi, au fost mânioşi pe el atunci când au ajuns în ţara făgăduită, pentru că au spus că el luase conducerea poporului din mâinile lor; şi au căutat să-l ucidă.", "Şi iarăşi, au fost mânioşi pe el pentru că a plecat în pustiu aşa cum Domnul îi poruncise şi a luat cronicile care erau gravate pe plăcile de aramă, căci ei spuneau că i-a jefuit.", "Şi astfel, i-au învăţat pe copiii lor cum că ei trebuia să-i urască şi că trebuia să-i ucidă, şi că trebuia să-i fure şi să-i jefuiască şi să facă tot ce puteau ca să-i distrugă; de aceea ei poartă o ură veşnică faţă de copiii lui Nefi.", "Chiar din cauza aceasta regele Laman, prin viclenia şi înşelătoria lui mincinoasă, precum şi prin făgăduielile lui plăcute, m-a înşelat ca să aduc pe acest popor al meu în ţara aceasta, pentru ca el să-l poată distruge; da, şi noi am suferit mulţi ani în ţară.", "Şi acum eu, Zenif, după ce am spus către poporul meu toate lucrurile acestea despre lamaniţi, i-am îndemnat să se ducă la luptă cu putere, punându-şi încrederea în Domnul; şi astfel, ne-am luptat cu ei faţă în faţă.", "Şi s-a întâmplat că noi i-am alungat din nou afară din ţara noastră; şi i-am măcelărit într-un mare măcel, chiar pe atât de mulţi încât nici nu i-am numărat.", "Şi s-a întâmplat că ne-am întors din nou la pământul nostru, iar poporul meu a început iarăşi să-şi îngrijească turmele şi să-şi cultive pământul.", "Şi acum eu, fiind bătrân, am dat împărăţia unuia dintre fiii mei; de aceea, nu mai spun nimic. Şi fie ca Domnul să binecuvânteze poporul meu. Amin."]}, {"name": "11", "verses": ["Şi acum s-a întâmplat că Zenif a dat împărăţia lui Noe, unul dintre fiii săi; de aceea, Noe a început să domnească în locul lui; şi el nu a mers pe urmele tatălui său.", "Căci iată, el nu a ţinut poruncile lui Dumnezeu, ci a mers după dorinţele propriei inimi. Şi el a avut multe neveste şi concubine. Şi a făcut ca poporul său să păcătuiască şi să facă ceea ce era un lucru abominabil în ochii Domnului. Da, şi ei au preacurvit şi au făcut tot felul de ticăloşii.", "Şi el a impus un bir, a cincea parte din tot ceea ce stăpâneau, a cincea parte din aurul lor şi argintul lor, a cincea parte din ziful lor, şi din cuprul lor, şi din arama lor şi fierul lor, a cincea parte din animalele lor puse la îngrăşat; şi a cincea parte din toate grânele lor.", "Şi toate acestea le-a luat ca să se întreţină pe el însuşi şi pe nevestele şi concubinele sale; şi, de asemenea, pe preoţii săi cu nevestele şi concubinele lor; şi astfel a schimbat treburile împărăţiei.", "Căci el a dat jos pe toţi preoţii care fuseseră unşi de către tatăl său şi a uns pe alţii în locul lor, cei care erau mândri în trufia inimilor lor.", "Da, şi astfel erau ei întreţinuţi în lenea lor şi în idolatria lor şi în curvia lor de birurile pe care regele Noe le-a impus poporului său; astfel a muncit poporul foarte mult ca să suporte nedreptatea.", "Da, şi oamenii, de asemenea, au devenit idolatri, pentru că erau înşelaţi de cuvintele deşarte şi linguşitoare ale regelui şi ale preoţilor; căci aceştia vorbeau cuvinte linguşitoare către ei.", "Şi s-a întâmplat că regele Noe a zidit multe clădiri elegante şi spaţioase; şi el le-a decorat pe acestea cu lucrări fine în lemn şi cu tot felul de lucruri preţioase din aur şi din argint, şi din fier şi din aramă, şi din zif şi din cupru;", "Şi el, de asemenea, a zidit pentru el un palat spaţios şi un tron în mijlocul lui care era în întregime făcut din lemn fin şi era ornamentat cu aur şi cu argint şi cu lucruri preţioase.", "Şi el, de asemenea, a dispus ca lucrătorii săi să facă tot felul de lucrări fine înăuntrul zidurilor templului, din lemn fin şi din cupru şi din aramă.", "Iar scaunele care erau puse deoparte pentru marii preoţi, care erau deasupra tuturor celorlalte scaune, le-a ornamentat cu aur curat; şi a dispus ca să se construiască o balustradă în faţa lor, pentru ca ei să poată să-şi sprijine trupurile şi braţele pe ea în timp ce trebuia să vorbească vorbe deşarte şi mincinoase către poporul său.", "Şi s-a întâmplat că a zidit un turn lângă templu; da, un turn foarte înalt, chiar atât de înalt încât putea să stea pe vârful lui şi să vadă ţara lui Şilom şi, de asemenea, ţara lui Şemlon, care era stăpânită de lamaniţi; şi el putea să se uite chiar peste toată ţara de jur-împrejur.", "Şi s-a întâmplat că a făcut ca multe case să fie zidite în ţara lui Şilom; şi a dispus ca un turn mare să fie zidit pe dealul de la miazănoapte de ţara lui Şilom, care era locul de refugiu pentru copiii lui Nefi atunci când au fugit din ţară; şi astfel a dispus el de bogăţiile pe care le-a căpătat prin plata birurilor poporului său.", "Şi s-a întâmplat că şi-a pus inima în bogăţiile sale şi şi-a petrecut timpul într-o viaţă de necumpătare împreună cu nevestele şi concubinele sale; şi tot aşa şi-au petrecut timpul preoţii săi, împreună cu curvele.", "Şi s-a întâmplat că a plantat vii de jur-împrejurul ţării; şi a construit teascuri şi a făcut vin din abundenţă; şi astfel a devenit un băutor de vin, la fel ca şi poporul lui.", "Şi s-a întâmplat că lamaniţii au început să năvălească peste poporul lui în număr mic şi să-i ucidă pe câmpurile lor şi atunci când îşi îngrijeau turmele.", "Şi regele Noe a trimis gărzi de jur-împrejurul ţării ca să-i ţină afară; dar el nu a trimis destui la număr şi lamaniţii au năvălit asupra lor şi i-au ucis şi au mânat multe din turmele lor în afara ţării; astfel, lamaniţii au început să-i distrugă şi să-şi verse ura asupra lor.", "Şi s-a întâmplat că regele Noe şi-a trimis armatele împotriva lor, iar ei au fost goniţi înapoi sau, ei i-au gonit pe ei înapoi pentru un timp; de aceea, s-au întors bucurându-se de prada lor.", "Şi acum, din cauza acestei mari biruinţe, s-au înfumurat mult în inimile lor; ei s-au fălit de tăria lor, zicând că cincizeci dintre ei puteau să stea împotriva a mii de oameni dintre lamaniţi; şi astfel s-au îngâmfat şi s-au desfătat în sânge şi în curgerea sângelui fraţilor lor, şi aceasta din cauza ticăloşiei regelui şi preoţilor lor.", "Şi s-a întâmplat că printre ei era un om al cărui nume era Abinadi; şi el s-a înfăţişat înaintea lor şi a început să profeţească, zicând: Iată, astfel a cuvântat Domnul şi astfel mi-a poruncit El mie, zicând: Du-te şi spune acestui popor, aşa a spus Domnul—Vai de acest popor, căci Eu am văzut lucrurile abominabile şi ticăloşia lor şi curvia lor; şi dacă nu se vor pocăi, îi voi vizita cu mânia Mea.", "Şi dacă ei nu se pocăiesc şi nu se întorc către Domnul Dumnezeul lor, iată, Eu îi voi da pe mâna duşmanilor lor; da, şi ei vor fi duşi în sclavie; şi ei vor cunoaşte suferinţa prin mâna duşmanilor lor.", "Şi se va întâmpla că ei vor şti că Eu sunt Domnul Dumnezeul lor şi că Eu sunt un Dumnezeu gelos, venind asupra lor din cauza nedreptăţilor poporului Meu.", "Şi se va întâmpla că dacă acest popor nu se pocăieşte şi nu se întoarce către Domnul Dumnezeul său, atunci ei vor fi duşi în sclavie; şi nimeni nu-i va elibera decât Domnul Dumnezeul cel Atotputernic.", "Da, şi se va întâmpla că atunci când ei Mă vor striga pe Mine, Eu nu mă voi grăbi să aud strigătele lor; da, iar Eu voi îngădui ca ei să fie loviţi de către duşmanii lor.", "Şi dacă ei nu se vor pocăi în sac şi cenuşă şi nu-L vor implora cu putere pe Domnul Dumnezeul lor, Eu nu voi auzi rugăciunile lor şi nici nu-i voi elibera din suferinţe; şi astfel a cuvântat Domnul şi astfel mi-a poruncit El mie.", "Şi acum s-a întâmplat că atunci când Abinadi a spus aceste cuvinte, ei s-au mâniat pe el şi au căutat să-i ia viaţa; dar Domnul l-a eliberat din mâinile lor.", "Acum când regele Noe a auzit despre cuvintele pe care Abinadi le-a spus poporului, el, de asemenea, s-a mâniat; şi a spus: Cine este Abinadi, ca eu şi poporul meu să fim judecaţi de către el, sau cine este Domnul care va aduce peste poporul meu atâta suferinţă?", "Vă poruncesc să-l aduceţi pe Abinadi aici, ca să-l pot ucide pentru că a spus aceste cuvinte ca să aţâţe oamenii unul împotriva altuia şi să provoace vrajbă între ei; de aceea, îl voi ucide.", "Acum, ochii oamenilor erau orbiţi; de aceea ei şi-au împietrit inimile împotriva cuvintelor lui Abinadi şi de atunci încolo au căutat să-l prindă. Iar regele Noe şi-a împietrit inima împotriva cuvântului Domnului şi nu s-a pocăit de faptele lui rele."]}, {"name": "12", "verses": ["Şi s-a întâmplat că doi ani după ce Abinadi a venit printre ei în ascuns, aşa ca ei să nu-l cunoască, şi a început să profeţească printre ei, zicând: Astfel mi-a poruncit Domnul, zicând: Abinadi, du-te şi profeţeşte către acest popor al Meu, căci el şi-a împietrit inimile împotriva cuvintelor Mele; oamenii nu s-au pocăit pentru faptele lor rele; de aceea, Eu îi voi vizita în mânia Mea, da, în mânia Mea groaznică îi voi vizita Eu din cauza nedreptăţilor şi a lucrurilor lor abominabile.", "Da, vai de această generaţie! Şi Domnul mi-a spus: Întinde-ţi mâna şi profeţeşte, zicând: Aşa a spus Domnul, se va întâmpla că această generaţie, din cauza nedreptăţilor, va fi dusă în sclavie şi va fi lovită peste obraz; da, şi va fi mânată de oameni şi va fi ucisă; iar vulturii din cer şi câinii, da, precum şi fiarele sălbatice vor devora carnea lor.", "Şi se va întâmpla că viaţa regelui Noe va fi preţuită chiar ca un veşmânt într-un cuptor fierbinte; căci el trebuie să ştie că Eu sunt Domnul.", "Şi se va întâmpla că Eu voi lovi poporul Meu cu suferinţe grele, da, cu foamete şi cu molime; şi voi face ca el să urle cât e ziua de lungă.", "Da, şi voi face ca el să aibă poveri grele legate de spinările lor; şi să fie mânaţi înainte ca nişte măgari proşti.", "Şi se va întâmpla că voi trimite grindină printre ei şi aceasta îi va lovi; şi ei, de asemenea, vor fi loviţi de vântul de la răsărit; şi insectele vor infesta pământul şi vor devora grânele lor.", "Şi ei vor fi loviţi de o molimă mare—şi toate acestea le voi face Eu din cauza nedreptăţilor şi a lucrurilor lor abominabile.", "Şi se va întâmpla că, dacă nu se pocăiesc, atunci îi voi distruge cu totul de pe faţa pământului; şi totuşi, ei vor lăsa o cronică în urma lor, iar Eu o voi păstra pentru alte naţiuni care vor stăpâni ţara; da, chiar aceasta voi face Eu, ca să dezvălui altor naţiuni lucrurile abominabile ale acestui popor. Şi multe lucruri a profeţit Abinadi împotriva acestui popor.", "Şi s-a întâmplat că ei erau mânioşi pe el; şi l-au luat şi l-au dus legat la rege; şi au spus regelui: Iată, noi am adus în faţa ta pe un om care a profeţit lucruri rele despre poporul tău şi a spus că Dumnezeu îl va distruge.", "Şi el, de asemenea, a profeţit rău despre viaţa ta şi a spus că viaţa ta va fi ca un veşmânt într-un cuptor cu foc.", "Şi iarăşi, el a spus că tu vei fi la fel ca un pai, chiar ca un pai uscat în câmpie, care este călcat de fiare şi sfărâmat sub picioarele lor.", "Şi iarăşi, el a spus că tu vei fi ca floarea de scaiete care, atunci când este coaptă bine, dacă vântul bate, atunci aceasta este spulberată pe faţa pământului. Şi el pretinde că Domnul a cuvântat aceasta. Şi a spus că toate acestea vor veni peste tine, dacă tu nu te pocăieşti; şi toate acestea din cauza nedreptăţilor tale.", "Şi acum, o, rege, ce rău mare ai făcut sau ce păcate mari a comis poporul tău, ca noi să fim condamnaţi de Dumnezeu sau judecaţi de acest om?", "Şi acum, o, rege, iată, noi suntem fără de vină, iar tu, o, rege, nu ai păcătuit; de aceea, acest om a minţit despre tine şi a profeţit în deşert.", "Şi iată, noi suntem tari, noi nu vom deveni sclavi şi nu vom fi luaţi robi de către duşmanii noştri; da, iar tu ai prosperat în ţară şi încă vei mai prospera.", "Iată, aici este acest om, noi îl dăm pe mâinile tale; poţi să faci cu el aşa cum crezi că este bine.", "Şi s-a întâmplat că regele Noe a pus ca Abinadi să fie aruncat în închisoare; şi a poruncit ca preoţii să se adune laolaltă, pentru ca să poată ţine consiliu cu ei despre ceea ce trebuia să facă cu el.", "Şi s-a întâmplat că ei au spus către rege: Adu-l aici ca să putem să-l cercetăm; iar regele a poruncit ca el să fie adus în faţa lor.", "Şi ei au început să-l întrebe ca să-l facă să se contrazică şi astfel să poată să aibă ceva pentru care să-l poată acuza; dar el le-a răspuns cu curaj şi a rezistat la toate întrebările lor, da, spre marea lor uimire; căci el le-a rezistat la toate întrebările; şi el i-a făcut de ruşine în toate cuvintele lor.", "Şi s-a întâmplat că unul dintre ei a spus către el: Ce înseamnă cuvintele care sunt scrise şi ce ne-au învăţat strămoşii noştri, zicând:", "Cât de frumoase sunt sus pe munte picioarele celui care aduce veşti bune; care proclamă pace; care aduce veşti bune despre lucruri bune; care proclamă salvare; care spune către Sion, Dumnezeul tău domneşte;", "Străjile tale îşi vor ridica glasul; cu glasurile laolaltă vor cânta ele; căci ele vor vedea cu ochii lor când Domnul va aduce înapoi Sionul;", "Izbucniţi în bucurie; cântaţi împreună, voi, locuri pierdute ale Ierusalimului; căci Domnul a mângâiat pe poporul Său, El a mântuit Ierusalimul;", "Domnul şi-a dezvăluit braţul Său sfânt în faţa ochilor tuturor naţiunilor şi tot pământul de la un capăt la altul va vedea Salvarea Dumnezeului nostru?", "Şi acum Abinadi a spus către ei: Sunteţi preoţi şi pretindeţi că învăţaţi pe acest popor şi că înţelegeţi spiritul profeţiei şi totuşi vreţi să ştiţi de la mine ce înseamnă lucrurile acestea?", "Eu vă spun, vai de voi pentru că tăgăduiţi căile Domnului! Căci, dacă înţelegeţi aceste lucruri, voi nu i-aţi învăţat pe ei; de aceea, aţi tăgăduit căile Domnului.", "Voi nu v-aţi dedicat inimile voastre înţelegerii; de aceea, nu aţi fost înţelepţi. Deci, ce-l învăţaţi pe acest popor?", "Iar ei au răspuns: Noi îl învăţăm legea lui Moise.", "Şi el iarăşi a spus către ei: Dacă voi îi învăţaţi legea lui Moise, de ce nu o ţineţi? De ce vă puneţi inimile la bogăţii? De ce preacurviţi şi vă irosiţi energia cu prostituate, da, şi faceţi ca acest popor să păcătuiască pentru ca Domnul să aibă motiv să mă trimită pe mine ca să profeţesc împotriva acestui popor, da, chiar un mare rău împotriva acestui popor?", "Nu ştiţi că eu spun adevărul? Da, voi ştiţi că eu spun adevărul; şi ar trebui să tremuraţi înaintea lui Dumnezeu.", "Şi se va întâmpla că veţi fi loviţi pentru nedreptăţile voastre, căci aţi spus că-i învăţaţi legea lui Moise. Şi ce cunoaşteţi voi despre legea lui Moise? Vine salvarea prin legea lui Moise? Ce spuneţi?", "Iar ei au răspuns şi au spus că salvarea venea prin legea lui Moise.", "Dar acum Abinadi a spus către ei: Eu ştiu că dacă voi ţineţi poruncile lui Dumnezeu veţi fi salvaţi; da, dacă voi ţineţi poruncile pe care Domnul i le-a dat lui Moise pe muntele Sinai, zicând:", "Eu sunt Domnul Dumnezeul tău care te-am scos pe tine afară din ţara Egiptului, afară din casa sclaviei.", "Nu trebuie să ai nici un alt Dumnezeu înaintea Mea.", "Nu trebuie să faci pentru tine nici o imagine gravată sau nici o asemănare de nici un fel în cerul de deasupra sau lucruri care sunt în pământul de dedesubt.", "Acum, Abinadi a spus către ei: Aţi făcut voi toate acestea? Eu vă spun vouă: Nu, voi n-aţi făcut. Şi aţi învăţat acest popor că el trebuie să facă toate lucrurile acestea? Eu vă spun vouă: Nu, voi n-aţi făcut-o."]}, {"name": "13", "verses": ["Şi acum, când regele a auzit aceste cuvinte, el a spus către preoţi: Afară cu acest individ şi ucideţi-l; că ce avem noi de a face cu el, căci este nebun.", "Iar ei s-au ridicat şi au încercat să pună mâna pe el; dar el le-a rezistat şi le-a spus:", "Nu mă atingeţi, căci Dumnezeu vă va lovi dacă puneţi mâna pe mine, deoarece nu am prezentat mesajul pe care Domnul m-a trimis să-l prezint; şi nici nu am spus ceea ce voi mi-aţi cerut să spun; de aceea, Dumnezeu nu va permite ca să fiu distrus la timpul acesta.", "Ci eu trebuie să îndeplinesc poruncile pe care Dumnezeu mi le-a poruncit; şi pentru că v-am spus adevărul, voi sunteţi mânioşi pe mine. Şi iarăşi, pentru că am vorbit cuvântul lui Dumnezeu, voi m-aţi judecat pe mine cum că sunt nebun.", "Acum, s-a întâmplat că, după ce Abinadi a vorbit aceste cuvinte, oamenii regelui Noe nu au îndrăznit să pună mâna pe el, pentru că Spiritul Domnului era asupra sa; iar faţa lui strălucea cu un luciu minunat, tot aşa ca şi Moise pe muntele Sinai, atunci când a vorbit cu Domnul.", "Şi el a vorbit cu putere şi cu autoritate de la Dumnezeu; iar el a continuat cuvintele sale, zicând:", "Vedeţi că nu aveţi puterea să mă ucideţi, de aceea, îmi sfârşesc mesajul. Da, şi eu îmi dau seama că acesta vă săgeată la inimă, căci vă spun adevărul despre nedreptăţile voastre.", "Da, şi cuvintele mele vă umplu de mirare şi uimire, precum şi de mânie.", "Dar îmi sfârşesc mesajul; şi după aceea nu are nici o importanţă unde plec, dacă va fi să fiu salvat.", "Dar atât vă spun vouă, ceea ce voi faceţi cu mine după asta va fi ca un semn şi un simbol a ceea ce va să vină.", "Şi acum, vă citesc restul poruncilor lui Dumnezeu, căci îmi dau seama că ele nu sunt scrise în inimile voastre; eu îmi dau seama că aţi studiat şi aţi predicat nedreptate în cea mai mare parte a vieţii voastre.", "Şi acum, vă aduceţi aminte că am spus către voi: Voi nu trebuie să faceţi pentru voi nici o imagine gravată ori vreun simbol al lucrurilor care sunt în cerul de deasupra sau care sunt în pământul de dedesubt sau care sunt în apa de sub pământ.", "Şi iarăşi: Voi nu trebuie să le preaslăviţi, nici să le slujiţi; căci Eu, Domnul Dumnezeul vostru, sunt un Dumnezeu gelos, trecând nedreptăţile strămoşilor asupra copiilor până la a treia şi a patra generaţie a acelora care mă urăsc;", "Şi arătând îndurare faţă de miile dintre cei care Mă iubesc şi Îmi ţin poruncile.", "Nu trebuie să luaţi numele Domnului Dumnezeului vostru în deşert; căci Domnul nu-l va socoti fără vină pe cel care ia numele Său în deşert.", "Amintiţi-vă de ziua de sabat ca s-o sărbătoriţi ca pe o zi sfântă.", "Şase zile trebuie să munciţi şi să faceţi toată treaba voastră;", "Dar în a şaptea zi, ziua de sabat a Domnului Dumnezeului vostru, va trebui să nu faceţi nici o treabă, nici tu şi nici fiul tău şi nici fiica ta, robul tău sau roaba ta sau vitele tale şi nici străinul care este înăuntrul porţilor tale;", "Căci în şase zile Domnul a făcut cerul şi pământul şi marea şi tot ceea ce este în ele; de aceea, Domnul a binecuvântat ziua de sabat şi a sfinţit-o.", "Cinsteşte-l pe tatăl tău şi pe mama ta pentru ca zilele tale să ţi se lungească în ţara pe care Domnul Dumnezeu ţi-a dat-o.", "Să nu ucizi.", "Să nu comiţi adulter. Să nu furi.", "Să nu depui mărturie neadevărată împotriva vecinului tău.", "Să nu râvneşti la casa vecinului tău, să nu râvneşti la nevasta vecinului tău şi nici la robul lui şi nici la roaba lui, nici la boul lui, nici la măgarul lui, la nimic care aparţine vecinului tău.", "Şi s-a întâmplat că, după ce Abinadi a terminat de spus aceste lucruri, el le-a spus: Aţi învăţat voi acest popor că trebuia să aibă grijă să facă toate aceste lucruri ca să ţină aceste porunci?", "Eu vă spun vouă: Nu; căci dacă aţi fi făcut aceasta, Domnul n-ar fi făcut ca să vin şi să profeţesc rău despre acest popor.", "Şi acum, voi aţi spus că Salvarea vine prin legea lui Moise. Eu vă spun vouă că este potrivit ca voi să ţineţi legea lui Moise pentru moment; dar vă spun că va veni timpul când nu va mai fi potrivit să ţineţi legea lui Moise.", "Şi mai mult, vă spun că Salvarea nu vine numai prin lege; şi dacă nu ar fi pentru ispăşirea pe care Domnul Dumnezeu Însuşi o va face pentru păcatele şi nedreptăţile poporului Său, atunci el trebuie fără îndoială să piară, în ciuda legii lui Moise.", "Şi acum vă spun că a fost potrivit ca să fie o lege dată copiilor lui Israel, da, chiar o lege foarte strictă; căci ei erau un popor încăpăţânat, iuţi să facă nedreptate şi înceţi să-şi aducă aminte de Domnul Dumnezeul lor;", "De aceea, le-a fost dată o lege, da, o lege a ritualurilor şi a rânduielilor, o lege pe care trebuia s-o respecte cu stricteţe de la o zi la alta ca să-i păstreze în amintirea lui Dumnezeu şi a datoriei lor către El.", "Dar iată, vă spun că toate aceste lucruri erau feluri de lucruri care vor fi să vină.", "Şi acum, au înţeles ei legea? Eu vă spun vouă: Nu, nu toţi au înţeles legea; şi aceasta din cauza împietririi inimilor lor; căci ei nu au înţeles că nici un om nu poate fi salvat decât prin mântuirea lui Dumnezeu.", "Căci iată, nu a profeţit Moise către ei despre venirea lui Mesia şi că Dumnezeu va mântui poporul Său? Da, chiar şi toţi profeţii care au profeţit de la începutul lumii—nu au vorbit ei mai mult sau mai puţin despre aceste lucruri?", "Nu au spus ei că Dumnezeu Însuşi va trebui să se pogoare printre copiii oamenilor şi să ia asupra Sa forma de om şi să păşească în măreţie şi putere pe faţa pământului?", "Da, şi nu au spus ei, de asemenea, că El va înfăptui învierea morţilor şi că El Însuşi va fi asuprit şi supus suferinţei?"]}, {"name": "14", "verses": ["Da, nu spune chiar Isaia: Cine a crezut povestirea noastră şi cui i s-a dezvăluit braţul Domnului?", "Căci El va creşte în faţa Lui ca o odraslă fragedă şi ca o rădăcină care iese din pământ uscat; El nu are nici formă, nici strălucire; şi când Îl vom vedea, nu va fi nici o frumuseţe pe care să o dorim de la El.", "El este dispreţuit şi respins de către oameni; un om al suferinţei şi obişnuit cu durerea; iar noi ne-am ascuns faţa de la El; El a fost dispreţuit, iar noi nu L-am luat în seamă.", "Cu siguranţă, El ne-a purtat supărările noastre şi a luat asupra sa durerile noastre; şi totuşi noi L-am considerat un pedepsit, bătut de Dumnezeu şi nenorocit.", "Dar El a fost rănit pentru păcatele noastre, El a fost zdrobit pentru fărădelegile noastre; pedeapsa care trebuia să ne aducă nouă pacea a căzut pe El; şi prin rănile Lui suntem tămăduiţi.", "Noi toţi, ca şi oile, ne-am rătăcit; ne-am văzut fiecare de drumul nostru; iar Domnul a luat asupra Lui toate nelegiuirile noastre.", "El a fost asuprit şi chinuit şi totuşi nici nu a deschis gura; El este dus ca un miel la tăiere şi, ca o oaie mută înaintea celui care o tunde, tot aşa nici El nu Şi-a deschis gura.", "El a fost luat de la închisoare şi de la judecată; şi cine va vorbi despre El dintre urmaşii Lui? Căci El a fost alungat din ţara celor vii; pentru păcatele poporului meu a fost El lovit.", "Şi Şi-a făcut mormântul laolaltă cu cei păcătoşi şi cu cei bogaţi; măcar că nu a făcut nici un rău şi nici o înşelăciune nu i-a ieşit din gură.", "Totuşi, Domnului I-a plăcut să-L zdrobească ; El L-a pus în suferinţă; atunci când vei oferi sufletul Lui ca pe o jertfă pentru păcate, atunci El Îşi va vedea seminţia, Îşi va prelungi zilele, iar plăcerea Domnului va prospera în mâna Lui.", "El va vedea chinurile sufletului Lui şi va fi mulţumit; prin cunoştinţa Lui, Slujitorul Meu cel neprihănit va îndreptăţi pe mulţi; pentru că El va purta păcatele lor.", "De aceea, Îi voi da Lui o parte împreună cu cei drepţi, iar El va împărţi prada cu cei puternici; căci El şi-a vărsat sufletul în moarte; şi a fost numărat împreună cu păcătoşii; şi a purtat păcatele multora şi s-a rugat pentru cei păcătoşi."]}, {"name": "15", "verses": ["Şi acum, Abinadi le-a spus: Aş dori să înţelegeţi că Dumnezeu Însuşi va pogorî printre copiii oamenilor şi va mântui poporul Său.", "Şi pentru că va trăi în carne, El va fi numit Fiul lui Dumnezeu; şi fiindcă Şi-a pus carnea sub voinţa Tatălui, fiind Tatăl şi Fiul—", "Tatăl, pentru că a fost conceput prin puterea lui Dumnezeu; şi Fiul, din cauza cărnii; astfel devenind Tatăl şi Fiul—", "Şi Ei sunt un Dumnezeu, da, chiar Tatăl cel Veşnic al cerului şi al pământului.", "Şi astfel, carnea devenind supusă Spiritului, sau Fiul Tatălui, fiind un singur Dumnezeu, rabdă ispita, dar nu cedează ispitei, ci rabdă să fie batjocorit şi biciuit, alungat şi tăgăduit de către poporul Său.", "Şi după toate acestea, după ce a înfăptuit multe minuni măreţe printre copiii oamenilor, El va fi dus, da, chiar aşa cum Isaia a spus, aşa cum oaia este mută înaintea celui care o tunde, tot aşa El nu şi-a deschis gura.", "Da, aşa va fi El dus, răstignit şi ucis, trupul fiind supus chiar până la moarte, voinţa Fiului fiind înghiţită în voinţa Tatălui.", "Şi astfel Dumnezeu rupe legăturile morţii, câştigând victoria asupra morţii; dând Fiului puterea să mijlocească pentru copiii oamenilor—", "Înălţându-Se la cer, având o inimă plină de îndurare; fiind plin de îndurare pentru copiii oamenilor; aşezându-se între ei şi dreptate; rupând legăturile morţii, luând asupra Sa nedreptatea şi încălcările lor, mântuindu-i pe ei şi satisfăcând cerinţele dreptăţii.", "Şi acum vă spun, cine va vorbi despre El dintre urmaşii Lui? Iată, vă spun că atunci când sufletul Lui va deveni o jertfă pentru păcat, El îşi va vedea seminţia. Şi acum, ce spuneţi voi? Şi cine va fi seminţia Lui?", "Iată, vă spun că acela care a auzit cuvintele profeţilor, da, ale tuturor profeţilor sfinţi care au profeţit despre venirea Domnului—vă spun că toţi aceia care au ascultat de cuvintele lor şi au crezut că Domnul va mântui poporul Său şi au aşteptat ziua aceea cu nerăbdare pentru iertarea păcatelor lor, aşa vă spun eu vouă, că aceştia sunt seminţia Lui sau ei sunt moştenitorii împărăţiei lui Dumnezeu.", "Căci aceştia sunt cei ale căror păcate El le-a purtat; aceştia sunt cei pentru care El a murit ca să-i mântuiască de la încălcările lor. Şi acum, nu sunt ei seminţia Lui?", "Da, şi nu sunt profeţi, fiecare dintre cei care şi-au deschis gura ca să profeţească, care nu au căzut în păcat, vreau să spun, toţi profeţii chiar de la începutul lumii? Vă spun că aceştia sunt seminţia Lui.", "Şi aceştia sunt cei care au vestit pacea, care au adus veşti bune despre fapte bune, care au vestit salvare; şi au spus către Sion: Dumnezeul tău domneşte!", "O şi, cât de frumoase erau picioarele lor în munţi!", "Şi iarăşi, cât de frumoase sunt în munţi picioarele acelora care încă mai vestesc pace!", "Şi iarăşi, cât de frumoase sunt în munţi picioarele celor care vor vesti de acum încolo pace, da, de acum încolo şi în veşnicie!", "Şi iată, vă spun, aceasta nu este totul. Căci, o, cât de frumoase sunt în munţi picioarele celui care aduce veşti bune, care este întemeietorul păcii, da, chiar Domnul care a mântuit poporul Său; da, El, Cel care a dat Salvarea poporului Său;", "Căci dacă nu ar fi fost mântuirea pe care El a adus-o poporului Său, care a fost pregătită încă de la facerea lumii, vă spun eu vouă, dacă nu ar fi fost aceasta, atunci toată omenirea ar fi trebuit să piară.", "Dar iată, legăturile morţii vor fi rupte, iar Fiul va domni şi va avea putere peste morţi; şi astfel, El va înfăptui învierea morţilor.", "Şi va veni o înviere, chiar învierea dintâi; da, chiar o înviere a acelora care au fost şi care sunt şi care vor fi chiar până la învierea lui Hristos—căci aşa va fi El numit.", "Şi acum, învierea tuturor profeţilor şi a tuturor acelora care au crezut în cuvintele lor, sau a tuturor celor care au ţinut poruncile lui Dumnezeu, se va înfăptui la învierea dintâi; de aceea, ei sunt învierea dintâi.", "Ei sunt înălţaţi ca să locuiască cu Dumnezeul care i-a mântuit; astfel, ei au viaţă veşnică prin Hristos, Cel care a rupt legăturile morţii.", "Şi aceştia sunt cei care au parte de prima înviere; şi aceştia sunt cei care au murit înainte de venirea lui Hristos, în neştiinţă, neavând salvarea vestită lor. Şi astfel, Domnul va înfăptui învierea acestora; şi ei au parte de învierea dintâi sau au viaţă veşnică, fiind mântuiţi de către Domnul.", "Iar pruncii, de asemenea, au viaţă veşnică.", "Dar ia aminte, şi teme-te, şi tremură în faţa lui Dumnezeu, căci trebuie să tremuri; căci Domnul nu va mântui pe nimeni dintre cei care se răzvrătesc împotriva Lui şi mor în păcat; da, chiar toţi cei care au pierit în păcat încă de la începutul lumii, care s-au răzvrătit cu bună-ştiinţă împotriva lui Dumnezeu, care au cunoscut poruncile lui Dumnezeu, dar nu au vrut să le ţină, aceştia sunt cei care nu au parte de învierea dintâi.", "De aceea, nu ar trebui să tremuraţi? Căci Salvarea nu vine la nici unul dintre aceştia; da, căci Domnul nu a mântuit pe nici unul dintre aceştia; căci El nu se poate tăgădui pe El Însuşi; căci El nu poate tăgădui dreptatea când aceasta îşi cere plata.", "Şi acum vă spun că va veni acel timp când Salvarea Domnului va fi proclamată la fiecare naţiune, neam, limbă şi popor.", "Da, Doamne, străjile Tale îşi vor înălţa glasurile; cu glasurile împreunate vor cânta; căci ei vor vedea cu ochii lor când Domnul va aduce înapoi Sionul.", "Izbucniţi în bucurie, cântaţi împreună, voi locuri pierdute ale Ierusalimului; căci Domnul şi-a mângâiat poporul, El a mântuit Ierusalimul.", "Domnul şi-a dezvăluit braţul sfânt în ochii tuturor neamurilor; şi toate marginile pământului vor vedea Salvarea Dumnezeului nostru."]}, {"name": "16", "verses": ["Şi acum, s-a întâmplat că, după ce Abinadi a vorbit aceste cuvinte, el şi-a întins mâna şi a spus: Va veni timpul când toţi vor vedea Salvarea Domnului; când fiecare naţiune, neam, limbă şi popor va vedea cu ochii săi şi va mărturisi înaintea lui Dumnezeu că judecăţile Lui sunt drepte.", "Şi apoi, păcătoşii vor fi alungaţi şi vor avea motiv să urle şi să plângă şi să geamă şi să-şi scrâşnească dinţii; şi aceasta pentru că nu au ascultat de glasul Domnului; de aceea, Domnul nu-i va mântui.", "Căci ei sunt carnali şi diabolici, iar diavolul are putere asupra lor; da, chiar acel şarpe bătrân care i-a înşelat pe primii noştri părinţi, care a fost cauza căderii lor; care a fost cauza pentru care toată omenirea a devenit carnală, senzuală, diavolească, cunoscând binele de rău, supunându-se diavolului.", "Astfel, toată omenirea a fost pierdută; şi iată, ei ar fi fost pierduţi pentru totdeauna, dacă n-ar fi fost ca Dumnezeu să mântuiască poporul Său de la starea sa pierdută şi decăzută.", "Dar aduceţi-vă aminte că cel care persistă în starea sa carnală şi merge pe drumul păcatului şi al răzvrătirii împotriva lui Dumnezeu, acela rămâne în starea lui decăzută, iar diavolul are toată puterea asupra lui. De aceea, el este ca şi cum nu ar fi nici o mântuire, fiind un duşman al lui Dumnezeu; şi, de asemenea, diavolul este un duşman al lui Dumnezeu.", "Şi acum, dacă Hristos nu ar fi venit pe lume, vorbind despre lucrurile care vor veni ca şi cum ele ar fi fost deja venite, atunci n-ar fi fost nici o mântuire.", "Şi dacă Hristos nu s-ar fi ridicat din morţi sau n-ar fi rupt legăturile morţii pentru ca mormântul să nu obţină nici o victorie şi moartea să nu rănească pe nimeni, atunci n-ar fi fost nici o înviere.", "Dar învierea este, de aceea mormântul nu câştigă nici o victorie, iar muşcătura morţii este înghiţită în Hristos.", "El este lumina şi viaţa lumii; da, o lumină care este fără de sfârşit, care nu poate fi întunecată niciodată; da, şi, de asemenea, o viaţă care este fără de sfârşit, pentru ca să nu mai fie moarte.", "Chiar această mortalitate se va înveşmânta în nemurire, iar această corupţie se va înveşmânta în incorupţie şi vor fi aduse ca să stea înaintea scaunului de judecată al lui Dumnezeu să fie judecate de către El după faptele lor, fie că ele sunt bune sau fie că ele sunt rele—", "Dacă ele sunt bune, la învierea vieţii fără de sfârşit şi fericire; iar dacă sunt rele, la învierea blestemului veşnic, fiind date pe mâna diavolului care le-a supus, care este un blestem—", "Mergând după propriile lor voinţe şi dorinţe carnale; nechemându-L niciodată pe Domnul în timp ce braţele îndurării erau întinse către ei; căci braţele îndurării erau întinse către ei, iar ei nu le-au dorit; fiind avertizaţi despre nedreptăţile lor şi totuşi nu au vrut să se lepede de acestea; şi li s-a poruncit să se pocăiască, dar totuşi nu au vrut să se pocăiască.", "Şi acum, n-ar trebui să tremuraţi şi să vă pocăiţi de păcatele voastre şi să vă aduceţi aminte că numai în şi prin Hristos puteţi să fiţi salvaţi?", "De aceea, dacă-i învăţaţi legea lui Moise, învăţaţi-i, de asemenea, că aceasta este o umbră a ceea ce va să vină—", "Învăţaţi-i că mântuirea vine prin Hristos Domnul, care este Însuşi Tatăl cel Veşnic. Amin."]}, {"name": "17", "verses": ["Şi acum s-a întâmplat că, atunci când Abinadi a terminat spusele sale, regele a poruncit ca preoţii să-l ia şi să facă aşa ca el să fie ucis.", "Dar era unul printre ei al cărui nume era Alma, el fiind, de asemenea, un urmaş al lui Nefi. Şi era tânăr şi a crezut în cuvintele pe care Abinadi le vorbise, căci el cunoştea nedreptatea pe care Abinadi o mărturisise împotriva lor; de aceea, a început să pledeze în faţa regelui ca acesta să nu fie mânios pe Abinadi, ci să-i dea voie să plece în pace.", "Dar regele s-a mâniat şi mai tare şi a făcut ca Alma să fie dat afară şi i-a trimis pe slujitorii săi după el ca să-l ucidă.", "Dar el a fugit dinaintea lor şi s-a ascuns, aşa că nu l-au găsit. Şi fiind izolat timp de mai multe zile, el a scris toate cuvintele pe care Abinadi le vorbise.", "Şi s-a întâmplat că regele a ordonat ca gărzile sale să-l încercuiască pe Abinadi şi să-l prindă; iar ei l-au legat şi l-au aruncat în închisoare.", "Şi după trei zile, după ce s-a sfătuit cu preoţii săi, el a ordonat ca să fie iarăşi adus în faţa lui.", "Şi el i-a spus: Abinadi, noi am găsit o învinuire împotriva ta, iar tu eşti vrednic să mori.", "Căci ai zis că Dumnezeu Însuşi va pogorî printre copiii oamenilor; şi acum, din cauza aceasta, vei fi trimis la moarte dacă nu vei retrage toate cuvintele rele pe care le-ai vorbit despre mine şi poporul meu.", "Acum, Abinadi i-a spus: Îţi spun că nu-mi voi retrage cuvintele pe care le-am vorbit către tine despre acest popor, căci ele sunt adevărate; şi pentru ca să poţi cunoaşte adevărul lor, am răbdat să cad în mâinile tale.", "Da, şi voi suferi chiar până la moarte, dar nu-mi voi retrage cuvintele, iar acestea vor sta ca mărturie împotriva ta. Şi dacă mă ucizi, atunci vei vărsa sânge nevinovat şi acesta, de asemenea, va sta împotriva ta în ziua din urmă.", "Şi acum, regele Noe era cât pe ce să-l elibereze, căci s-a temut de cuvintul lui; căci el s-a temut că judecata lui Dumnezeu va veni asupra sa.", "Dar preoţii şi-au ridicat glasurile împotriva lui şi au început să-l acuze, zicând: El a rostit injurii la adresa regelui. De aceea, regele a fost aţâţat în mânia sa împotriva lui şi l-a predat ca să fie ucis.", "Şi s-a întâmplat că ei l-au luat şi l-au legat şi i-au biciuit pielea cu nuiele, da, chiar până la moarte.", "Şi acum, când flăcările au început să-l ardă, el a strigat către ei, zicând:", "Iată, aşa cum voi mi-aţi făcut mie, tot aşa se va întâmpla că seminţia voastră va face ca mulţi să sufere durerile pe care eu le sufăr, chiar şi durerile morţii în foc; şi aceasta pentru că ei cred în Salvarea Domnului Dumnezeului lor.", "Şi se va întâmpla că veţi fi loviţi de tot felul de boli din cauza nedreptăţilor voastre.", "Da, şi veţi fi loviţi din toate părţile şi veţi fi alungaţi şi împrăştiaţi încoace şi-ncolo, tot aşa cum o turmă este împrăştiată de animale sălbatice şi fioroase.", "Şi în ziua aceea veţi fi vânaţi şi veţi cădea în mâinile duşmanilor voştri, şi atunci veţi suferi la fel ca şi mine chinurile morţii prin foc.", "Astfel se răzbună Dumnezeu pe cei care distrug poporul Său. O, Dumnezeule, primeşte sufletul meu.", "Şi acum, după ce Abinadi a spus aceste cuvinte, a căzut murind în foc; fiind omorât pentru că nu a vrut să tăgăduiască poruncile lui Dumnezeu, pecetluind adevărul spuselor sale prin moartea sa."]}, {"name": "18", "verses": ["Şi acum, s-a întâmplat că Alma, care fugise de slujitorii regelui Noe, s-a pocăit de păcatele şi nedreptăţile sale şi a umblat în secret printre oameni şi a început să-i înveţe cuvintele lui Abinadi—", "Da, despre ceea ce urma să vină şi, de asemenea, despre învierea morţilor şi mântuirea poporului care aveau să se întâmple prin puterea, prin suferinţele şi moartea lui Hristos, şi prin învierea şi înălţarea Lui la cer.", "Şi el a învăţat pe toţi cei care voiau să-l asculte. Şi el i-a învăţat în ascuns pentru ca aceasta să nu ajungă la cunoştinţa regelui. Şi mulţi au crezut în cuvintele lui.", "Şi s-a întâmplat că atâţi câţi l-au crezut s-au adunat într-un loc care se numea Mormon, numele acesta provenind de la rege, fiind la graniţele ţinutului care fusese năpădit din când în când de animale sălbatice.", "Acum, în Mormon era o fântână cu apă pură şi Alma s-a aşezat acolo, în acel loc lângă apă fiind un desiş cu copaci mici unde s-a ascuns în timpul zilei de frica regelui.", "Şi s-a întâmplat că atâţi câţi au crezut în el s-au adunat acolo să-i asculte cuvintele.", "Şi s-a întâmplat că, după multe zile, mulţi erau adunaţi la locul lui Mormon ca să asculte cuvintele lui Alma. Da, toţi cei care credeau în cuvintul lui erau adunaţi împreună ca să-l asculte. Şi el i-a învăţat şi le-a predicat pocăinţă şi mântuire şi credinţă în Domnul.", "Şi s-a întâmplat că le-a spus: Iată, aici sunt apele lui Mormon (căci aşa erau ele numite) şi acum, după cum sunteţi dornici să vă alăturaţi turmei lui Dumnezeu şi să vă numiţi poporul Lui şi sunteţi dornici să purtaţi greutăţile unul altuia, pentru ca ele să fie uşoare;", "Da, şi sunteţi dornici să jeliţi împreună cu cei care jelesc; da, şi să-i mângâiaţi pe aceia care au nevoie să fie mângâiaţi şi să fiţi martorii lui Dumnezeu în toate timpurile şi în toate lucrurile şi în toate locurile în care se întâmplă să vă aflaţi, chiar până la moarte, ca să puteţi fi mântuiţi de Dumnezeu şi să vă număraţi printre aceia de la învierea dintâi, pentru ca să puteţi avea viaţă veşnică—", "Acum vă spun, dacă aceasta e dorinţa inimilor voastre, ce aveţi împotrivă să fiţi botezaţi în numele Domnului, ca o mărturie în faţa Lui, că aţi intrat într-un legământ cu El, că Îl veţi sluji şi veţi ţine poruncile Lui, pentru ca El să-şi poată revărsa Spiritul Său mai din plin asupra voastră?", "Şi acum, când oamenii au auzit aceste cuvinte, ei au bătut din palme de bucurie şi au exclamat: Aceasta este dorinţa inimilor noastre.", "Şi acum s-a întâmplat că Alma l-a luat pe Helam, el fiind unul dintre primii, şi a mers şi a stat în apă şi a implorat, zicând: O, Doamne, revarsă-ţi Spiritul asupra slujitorului Tău, pentru ca el să poată să facă această lucrare cu sfinţenia inimii.", "Şi când a spus aceste cuvinte, Spiritul Domnului s-a pogorât asupra lui şi el a zis: Helam, te botez pe tine, având autoritate de la Dumnezeu cel Atotputernic, ca o mărturie că ai intrat într-un legământ ca să-L slujeşti pe El până la moartea trupului tău muritor; şi fie ca Spiritul Domnului să se reverse asupra ta; şi fie ca El să-ţi dăruiască viaţă veşnică prin mântuirea lui Hristos, pe care El a pregătit-o încă de la întemeierea lumii.", "Şi după ce Alma a spus aceste cuvinte, atât Alma, cât şi Helam au fost cufundaţi în apă; şi ei s-au ridicat şi au ieşit din apă bucurându-se, fiind plini de Spirit.", "Şi iarăşi, Alma a luat pe altul şi s-a dus pentru a doua oară în apă şi l-a botezat la fel ca şi pe primul, numai că el nu s-a cufundat iarăşi în apă.", "Şi în felul acesta a botezat pe fiecare dintre cei care s-au dus la locul lui Mormon; şi ei erau cu toţii cam două sute patru suflete; da, şi au fost botezaţi în apele lui Mormon şi au fost umpluţi de harul lui Dumnezeu.", "Şi au fost numiţi Biserica lui Dumnezeu sau Biserica lui Hristos de atunci încolo. Şi s-a întâmplat că oricine a fost botezat prin puterea şi autoritatea lui Dumnezeu a fost adăugat la această Biserică.", "Şi s-a întâmplat că Alma, având autoritate de la Dumnezeu, a rânduit preoţi; şi anume el a rânduit un preot la fiecare cincizeci dintre ei, pentru ca să le predice şi să-i înveţe despre lucrurile legate de Împărăţia lui Dumnezeu.", "Şi le-a poruncit să nu predice nimic altceva decât ceea ce el i-a învăţat şi care fuseseră spuse de către gura sfinţilor profeţi.", "Da, chiar le-a poruncit să nu predice nimic altceva decât pocăinţă şi credinţă în Domnul care a mântuit poporul Său.", "Şi le-a poruncit să nu existe nici un conflict între ei, ci să privească înainte ca un singur ochi, având o singură credinţă şi un singur botez, având inimile legate în unitate şi iubire unul pentru altul.", "Şi astfel le-a poruncit să predice. Şi astfel ei au devenit copiii lui Dumnezeu.", "Şi el le-a poruncit să respecte ziua de sabat şi s-o păstreze ca zi sfântă şi, de asemenea, să dea mulţumiri în fiecare zi Domnului Dumnezeului lor.", "Şi el, de asemenea, le-a poruncit preoţilor pe care el i-a rânduit să muncească cu mâinile lor ca să se întreţină.", "Şi era o zi în fiecare săptămână care a fost pusă deoparte pentru ca ei să se adune laolaltă să înveţe poporul şi să-L preamărească pe Domnul Dumnezeul lor şi, de asemenea, pe cât era posibil, să se adune cu toţii laolaltă.", "Iar preoţii nu trebuia să depindă de popor pentru întreţinerea lor; ci, pentru munca lor urmau să primească harul lui Dumnezeu ca să devină tari în Spirit, având cunoştinţe de la Dumnezeu ca să poată să-i înveţe cu putere şi autoritate de la Dumnezeu.", "Şi iarăşi, Alma a poruncit ca oamenii Bisericii să împartă din bunurile lor, fiecare după ceea ce avea; dacă unul avea mai din abundenţă, el trebuia să împartă mai din abundenţă; iar de la cel care avea puţin, puţin trebuia să i se ceară; iar celui care nu avea nimic trebuia să i se dea.", "Şi astfel trebuia să împartă din bunurile lor din propria lor voinţă şi cu intenţii bune către Dumnezeu şi către acei preoţi care erau în nevoie, da, şi către fiecare suflet gol şi în nevoie.", "Şi aceasta a spus el către ei, având poruncă de la Dumnezeu; şi ei au păşit drept înaintea lui Dumnezeu, împărţind unul cu altul, atât lucruri materiale, cât şi spirituale, după nevoile şi lipsurile lor.", "Şi acum s-a întâmplat că toate acestea s-au întâmplat în Mormon, da, lângă apele lui Mormon, în pădurea care era lângă apele lui Mormon; da, locul lui Mormon, apele lui Mormon, pădurea lui Mormon, cât de frumoase sunt ele în ochii acelora care au ajuns acolo la cunoaşterea Mântuitorului lor; da, şi cât de mare este binecuvântarea lor, căci vor cânta în vecii vecilor pentru lauda Lui.", "Şi aceste lucruri s-au făcut la graniţele ţării, pentru ca acestea să nu ajungă la cunoştinţa regelui.", "Dar iată, s-a întâmplat că regele, descoperind o mişcare printre oameni, i-a trimis pe slujitorii săi ca să-i pândească. De aceea, într-o zi când ei erau adunaţi ca să asculte cuvântul Domnului, au fost descoperiţi de rege.", "Şi acum, regele a zis că Alma aţâţa poporul la răzvrătire împotriva lui; de aceea, el a trimis oştirea ca să-i distrugă.", "Şi s-a întâmplat că Alma şi poporul Domnului au aflat despre venirea oştirii regelui; de aceea, şi-au luat corturile şi familiile şi au plecat în pustiu.", "Şi erau în număr de aproape patru sute cincizeci de suflete."]}, {"name": "19", "verses": ["Şi s-a întâmplat că oştirea regelui s-a întors după ce a căutat în zadar poporul Domnului.", "Şi acum iată, forţele regelui erau mici, ele fiind micşorate; şi a început gâlceavă printre cei rămaşi.", "Iar grupul cel mai mic a început să şoptească ameninţări împotriva regelui şi a început să fie mare vrajbă între ei.", "Şi acum, printre ei era un om al cărui nume era Ghedeon, el fiind un om puternic şi un duşman al regelui, de aceea, şi-a tras sabia şi a jurat în mânia lui că îl va ucide pe rege.", "Şi s-a întâmplat că s-a luptat cu regele; şi atunci când regele a văzut că el era cât pe ce să-l învingă, a fugit şi a alergat şi s-a urcat în turnul care era lângă templu.", "Şi Ghedeon l-a urmărit şi a fost cât pe ce să se urce în turn şi să-l ucidă pe rege, iar regele şi-a aruncat privirile de jur-împrejur către ţara lui Şemlon şi iată, oştirea lamaniţilor era înăuntrul graniţelor ţării.", "Şi acum, regele a implorat cu sufletul înfricoşat, zicând: Ghedeon, cruţă-mă, căci lamaniţii năvălesc şi ne vor distruge; da, ei vor distruge poporul meu.", "Şi acum, regele nu era aşa de îngrijorat pentru poporul său, cât era îngrijorat de propria sa viaţă; cu toate acestea, Ghedeon i-a cruţat viaţa.", "Şi regele a poruncit poporului să fugă din faţa lamaniţilor, iar el însuşi a mers înaintea lor; şi au fugit în pustiu împreună cu nevestele şi copiii lor.", "Şi s-a întâmplat că lamaniţii i-au urmărit şi i-au ajuns din urmă şi au început să-i ucidă.", "Acum, s-a întâmplat că regele le-a poruncit ca toţi bărbaţii să-şi părăsească nevestele şi copiii şi să fugă din faţa lamaniţilor.", "Acum, erau mulţi care nu voiau să-i părăsească, ci voiau mai degrabă să stea şi să piară cu ei. Iar restul şi-au părăsit nevestele şi copiii şi au fugit.", "Şi s-a întâmplat că aceia care au zăbovit cu nevestele şi copiii lor au pus pe fiicele lor cele frumoase să stea în frunte şi să se roage de lamaniţi ca să nu-i ucidă.", "Şi s-a întâmplat că lamaniţii au avut milă de ei, căci ei erau fermecaţi de frumuseţea femeilor lor.", "De aceea, lamaniţii le-au cruţat vieţile şi i-au luat robi, i-au dus înapoi în ţara lui Nefi şi le-au dat voie să stăpânească pământul cu condiţia ca să-l predea pe regele Noe în mâinile lamaniţilor şi să-şi predea averea, chiar jumătate din tot ceea ce stăpâneau, jumătate din aurul lor şi din argintul lor şi din toate lucrurile lor preţioase şi astfel trebuia să plătească tribut regelui lamaniţilor de la un an la altul.", "Şi acum, printre cei care fuseseră luaţi robi era unul dintre fiii regelui, al cărui nume era Limhi.", "Şi acum, Limhi dorea ca tatăl său să nu fie distrus; cu toate acestea, Limhi ştia despre nedreptăţile tatălui său, el însuşi fiind un om drept.", "Şi s-a întâmplat că Ghedeon a trimis în secret oameni în pustiu ca să-l caute pe rege şi pe cei care erau cu el. Şi s-a întâmplat că ei au întâlnit poporul din pustiu, în afară de rege şi de preoţii lui.", "Acum, ei au jurat în inimile lor că se vor întoarce în ţara lui Nefi şi că, dacă nevestele şi copiii lor vor fi ucişi şi, de asemenea, cei care rămăseseră cu ei, atunci vor căuta răzbunare şi vor pieri cu ei.", "Iar regele le-a poruncit să nu se întoarcă; şi ei erau mânioşi pe rege şi au făcut ca el să sufere chiar moartea prin foc.", "Şi erau cât pe ce să-i ia şi pe preoţi ca să-i omoare, iar aceştia au fugit de ei.", "Şi s-a întâmplat că erau cât pe ce să se întoarcă în ţara lui Nefi când i-au întâlnit pe oamenii lui Ghedeon. Şi oamenii lui Ghedeon le-au spus despre tot ceea ce li se întâmplase nevestelor şi copiilor lor; şi că lamaniţii le dăduseră voie să stăpânească ţara, plătindu-le lamaniţilor ca tribut jumătate din toate averile lor.", "Iar poporul le-a spus oamenilor lui Ghedeon că l-au ucis pe rege şi că preoţii lui au fugit departe în pustiu.", "Şi s-a întâmplat că, după ce au terminat ceremonia, ei s-au întors în ţara lui Nefi bucurându-se pentru că nevestele şi copiii lor nu fuseseră ucişi; şi i-au spus lui Ghedeon ce i-au făcut regelui.", "Şi s-a întâmplat că regele lamaniţilor le-a jurat că poporul său nu-i va ucide.", "Şi, de asemenea, Limhi, fiind fiul regelui, având împărăţia dată în grija lui de către popor, s-a legat cu jurământ către regele lamaniţilor cum că poporul său va trebui să-i plătească tribut, anume jumătate din toate avuţiile lor.", "Şi s-a întâmplat că Limhi a început să întemeieze împărăţia şi să stabilească pacea printre poporul său.", "Iar regele lamaniţilor a pus gărzi de jur-împrejurul hotarelor ca să poată ţine în ţară poporul lui Limhi, ca să nu poată fugi în pustiu; şi el i-a plătit pe paznici din tributul pe care-l primea de la nefiţi.", "Şi acum, regele Limhi a avut pace continuă în ţara sa timp de doi ani, iar lamaniţii nu i-au hărţuit şi nici n-au încercat să-i distrugă."]}, {"name": "20", "verses": ["Acum, era un loc în Şemlon unde fiicele lamaniţilor se adunau laolaltă ca să cânte şi să danseze şi să se veselească.", "Şi s-a întâmplat că într-o zi, un număr mic dintre ele s-au adunat laolaltă ca să cânte şi să danseze.", "Şi acum, preoţii regelui Noe, fiind ruşinaţi să se întoarcă în oraşul lui Nefi, da, şi, de asemenea, temându-se că poporul îi va ucide, de aceea, nu au îndrăznit să se întoarcă la nevestele şi copiii lor.", "Şi rămânând în pustiu şi descoperind pe fiicele lamaniţilor, ei s-au oprit şi le-au pândit;", "Şi atunci când erau numai câteva dintre ele adunate ca să danseze, ei au ieşit din ascunzătorile lor şi le-au luat şi le-au dus în pustiu; da, pe douăzeci şi patru dintre fiicele lamaniţilor le-au luat ei în pustiu.", "Şi s-a întâmplat că, atunci când lamaniţii au aflat că fiicele lor lipseau, ei au fost mânioşi pe poporul lui Limhi, căci ei au crezut că poporul lui Limhi făcuse asta.", "De aceea, ei au trimis oştiri; da, chiar şi regele însuşi a mers în faţa poporului său; şi s-au dus în ţara lui Nefi ca să distrugă poporul lui Limhi.", "Şi acum, Limhi i-a descoperit pe ei din turn; chiar şi pregătirile lor de război le-au descoperit; de aceea, el a adunat tot poporul său laolaltă şi s-au aşezat la pândă în câmpii şi în păduri.", "Şi s-a întâmplat că atunci când lamaniţii au venit, poporul lui Limhi a început să năvălească peste ei din locurile de pândă şi a început să-i ucidă.", "Şi s-a întâmplat că bătălia a devenit foarte aprinsă, căci ei s-au luptat cum se luptă leii pentru prada lor.", "Şi s-a întâmplat că poporul lui Limhi a început să-i împingă pe lamaniţi în faţa lor; şi totuşi ei nu erau atât de numeroşi, nici cât jumătate din lamaniţi. Dar ei s-au luptat pentru viaţa lor şi pentru nevestele lor şi pentru copiii lor; de aceea, ei s-au străduit şi s-au luptat ca balaurii.", "Şi s-a întâmplat că ei l-au găsit pe regele lamaniţilor printre cei morţi; dar nu era încă mort, fiind rănit şi lăsat pe pământ, aşa grăbită fusese fuga poporului lui.", "Şi ei l-au luat şi i-au legat rănile şi l-au adus înaintea lui Limhi şi au spus: Iată, aici este regele lamaniţilor; el, fiind rănit, a căzut printre cei morţi şi ei l-au părăsit; şi iată, noi l-am adus pe el în faţa ta; şi acum, lasă-ne să-l ucidem.", "Dar Limhi a le-a spus: Voi nu-l veţi ucide pe el, ci aduceţi-l aici pentru ca să-l pot vedea. Şi ei l-au adus. Şi Limhi i-a spus: Ce motiv ai tu să vii cu război împotriva poporului meu? Iată, poporul meu nu a încălcat jurământul pe care eu ţi l-am făcut ţie; de aceea, de ce ai încălcat jurământul pe care tu l-ai făcut poporului meu?", "Şi acum regele a zis: Eu am încălcat jurământul pentru că oamenii tăi au răpit pe fiicele poporului meu; de aceea, în mânia mea, eu am făcut ca poporul meu să se ridice cu război împotriva poporului tău.", "Şi acum, Limhi nu auzise nimic despre aceasta; de aceea, el a zis: Eu voi cerceta poporul meu şi oricine a făcut lucrul acesta va pieri. De aceea, el a poruncit ca să se facă o cercetare în poporul său.", "Acum, când Ghedeon a auzit aceste lucruri, el fiind căpitanul regelui, a înaintat şi a spus către rege: Eu mă rog ţie să te abţii şi să nu cercetezi acest popor şi să nu pui acest lucru pe seama lor.", "Căci nu-ţi aduci tu aminte de preoţii tatălui tău, pe care acest popor au căutat să-i distrugă? Şi nu sunt ei în pustiu? Şi nu sunt ei aceia care le-au răpit pe fiicele lamaniţilor?", "Şi acum iată, spune-i regelui aceste lucruri pentru ca el să spună poporului său să nu se mai războiască cu noi; căci iată, ei deja se pregătesc să se ridice împotriva noastră; şi iată, de asemenea, noi suntem doar puţini la număr.", "Şi iată, ei vin cu oştirile lor numeroase; şi dacă regele nu-i potoleşte, atunci noi va trebui să pierim.", "Căci nu sunt cuvintele lui Abinadi înfăptuite, pe care el le-a profeţit împotriva noastră—şi toate acestea pentru că noi nu vrem să ascultăm de cuvintele Domnului şi să ne îndepărtăm de la nedreptăţile noastre?", "Şi acum, să-l potolim pe rege şi să îndeplinim jurământul pe care noi i l-am făcut; căci este mai bine să fim în sclavie, decât să ne pierdem viaţa; de aceea, să punem capăt la atâta vărsare de sânge.", "Şi acum, Limhi i-a spus regelui toate aceste lucruri despre tatăl său şi despre preoţii care au fugit în pustiu şi a dat vina pe ei pentru răpirea fiicelor lor.", "Şi s-a întâmplat că regele s-a potolit faţă de poporul său; şi le-a spus: Să mergem şi să întâlnim pe poporul meu, fără arme; şi cu jurământ vă jur eu vouă că poporul meu nu va ucide pe poporul tău.", "Şi s-a întâmplat că ei l-au urmat pe rege şi s-au dus fără arme să-i întâlnească pe lamaniţi. Şi s-a întâmplat că ei i-au întâlnit pe lamaniţi; iar regele lamaniţilor s-a închinat adânc în faţa lor şi a pledat în numele poporului lui Limhi.", "Şi atunci când lamaniţii au văzut poporul lui Limhi, că aceştia erau fără arme, le-a fost milă de ei şi s-au potolit şi s-au întors împreună cu regele în pace în ţara lor."]}, {"name": "21", "verses": ["Şi s-a întâmplat că Limhi şi poporul lui s-au întors în oraşul lui Nefi şi au început să locuiască în ţară iarăşi în pace.", "Şi s-a întâmplat că, după multe zile, lamaniţii au început iarăşi să fie aţâţaţi în mânie împotriva nefiţilor şi au început să treacă graniţele ţării din vecinătate.", "Acum, ei nu îndrăzneau să-i ucidă, din cauza jurământului pe care ei îl făcuseră lui Limhi; dar i-au lovit peste obraz şi au fost duri cu ei; şi au început să pună poveri grele pe spinările lor şi să-i mâne ca pe un măgar prost—", "Da, toate acestea s-au întâmplat pentru ca să poată fi împlinit cuvântul Domnului.", "Şi acum, suferinţele nefiţilor erau mari şi nu era nici o posibilitate ca ei să se elibereze din mâinile lor, căci lamaniţii îi înconjuraseră din toate părţile.", "Şi s-a întâmplat că poporul a început să se plângă regelui din cauza suferinţelor lor; şi oamenii au început să dorească să meargă la luptă împotriva lor. Şi ei l-au mâhnit foarte mult pe rege din cauza plângerilor lor; de aceea, el le-a dat voie să facă aşa cum doreau.", "Şi ei s-au adunat iarăşi laolaltă şi şi-au pus armurile şi au pornit împotriva lamaniţilor ca să-i alunge afară din ţara lor.", "Şi s-a întâmplat că lamaniţii i-au învins şi i-au mânat înapoi şi au ucis pe mulţi dintre ei.", "Şi acum, a fost o mare jale şi plângere printre poporul lui Limhi, văduva jelind după bărbatul ei, fiul şi fiica după tatăl lor, iar fraţii după fraţii lor.", "Acum, erau foarte multe văduve în ţară şi ele plângeau foarte tare în fiecare zi, căci o mare frică de lamaniţi venise asupra lor.", "Şi s-a întâmplat că plânsul lor fără oprire le-a aţâţat mânia celor care rămăseseră din poporul lui Limhi împotriva lamaniţilor; şi s-au dus iarăşi la luptă, dar au fost iarăşi mânaţi înapoi, suferind o mare pierdere.", "Da, ei s-au dus din nou, chiar şi a treia oară, şi au suferit în acelaşi fel; iar cei care nu au fost ucişi s-au întors iarăşi în oraşul lui Nefi.", "Şi ei s-au umilit chiar plecându-se în ţărână, supunându-se jugului sclaviei, supunându-se la lovituri şi să fie mânaţi de colo-colo şi împovăraţi după dorinţa duşmanilor lor.", "Şi ei s-au umilit chiar până în adâncurile umilinţei; şi L-au implorat cu putere pe Dumnezeu; da, chiar ziua întreagă L-au implorat pe Dumnezeul lor ca El să-i salveze din suferinţele lor.", "Şi acum, Domnul a fost încet în a le auzi strigătul, din cauza nedreptăţilor lor; cu toate acestea, Domnul a auzit strigătele lor şi a început să înmoaie inimile lamaniţilor, aşa încât ei au început să uşureze povara lor; totuşi, Domnul nu a găsit potrivit să-i elibereze din sclavie.", "Şi s-a întâmplat că ei au început să prospere treptat în ţară şi au început să crească grâne mai din abundenţă, precum şi turme şi cirezi, încât nu au suferit de foame.", "Acum, era un mare număr de femei, mai multe decât erau bărbaţi; de aceea, regele Limhi a poruncit ca fiecare bărbat să contribuie la îngrijirea văduvelor şi a copiilor acestora pentru ca ei să nu sufere de foame; şi au făcut aceasta din cauza numărului mare al celor care au fost ucişi.", "Acum, poporul lui Limhi a stat unit ca un singur trup, atât de mult cât a fost posibil şi şi-au asigurat grânele lor şi turmele lor;", "Iar regele însuşi nu risca să iasă în afara zidurilor oraşului, decât dacă lua cu el garda sa, de teamă ca nu cumva să cadă în mâinile lamaniţilor.", "Şi el a făcut ca poporul său să păzească ţara zi şi noapte pentru ca prin orice mijloace să-i prindă pe preoţii aceia care fugiseră în pustiu şi care răpiseră pe fiicele lamaniţilor şi care făcuseră ca o distrugere aşa de mare să vină asupra lor.", "Căci ei doreau să-i prindă pe aceştia ca să-i poată pedepsi; căci ei veniseră în ţara lui Nefi noaptea şi luaseră cu ei grânele lor şi multe din lucrurile lor preţioase; de aceea, ei s-au pus să-i aştepte.", "Şi s-a întâmplat că nu a mai fost nici o tulburare între lamaniţi şi poporul lui Limhi, chiar până când Amon şi fraţii săi au venit în ţară.", "Iar regele, fiind în afara porţilor oraşului împreună cu garda lui, l-a descoperit pe Amon şi pe fraţii lui; şi crezând că erau preoţi de-ai lui Noe, a ordonat ca aceştia să fie prinşi, legaţi şi aruncaţi în închisoare. Şi dacă ar fi fost preoţi de-ai lui Noe, el ar fi pus ca ei să fie omorâţi.", "Dar când a aflat că nu erau, ci că ei erau fraţii săi şi că veniseră din ţara lui Zarahemla, el s-a umplut de o bucurie nespus de mare.", "Acum, regele Limhi trimisese înainte de venirea lui Amon un număr mic de oameni ca să caute ţara lui Zarahemla; dar ei n-au putut s-o găsească şi s-au pierdut în pustiu.", "Cu toate acestea, ei au găsit o ţară care fusese populată; da, o ţară care era acoperită cu oase uscate; da, o ţară care fusese populată şi care fusese distrusă; şi ei, presupunând că aceasta era ţara lui Zarahemla, s-au întors în ţara lui Nefi, ajungând la graniţele ţării cu numai câteva zile înainte de venirea lui Amon.", "Şi au adus cu ei o cronică, chiar o cronică a poporului ale căror oase le găsiseră; şi era gravată pe plăci de metal.", "Şi acum, Limhi era iarăşi plin de bucurie aflând din gura lui Amon că regele Mosia avea un dar de la Dumnezeu prin care el putea tălmăci asemenea inscripţii; da, şi Amon, de asemenea, s-a bucurat.", "Şi totuşi Amon şi fraţii lui erau plini de întristare pentru că atât de mulţi din fraţii lor fuseseră ucişi;", "Şi, de asemenea, pentru că regele Noe şi preoţii lui făcuseră ca poporul să facă atât de multe păcate şi nedreptăţi împotriva lui Dumnezeu; şi au mai jelit din cauza morţii lui Abinadi; şi, de asemenea, din cauza plecării lui Alma şi a poporului care plecase cu el, care formaseră o biserică a lui Dumnezeu prin tăria şi puterea lui Dumnezeu şi prin credinţă în cuvintele care fuseseră spuse de către Abinadi.", "Da, ei au jelit plecarea lor căci ei nu ştiau încotro fugiseră. Acum, ei ar fi vrut bucuroşi să se unească cu ei, căci ei înşişi intraseră într-un legământ cu Dumnezeu ca să-L slujească şi să-I ţină poruncile.", "Şi acum, de la venirea lui Amon, regele Limhi, de asemenea, a intrat într-un legământ cu Dumnezeu, la fel ca şi mulţi din poporul lui, ca să-L slujească şi să-I ţină poruncile.", "Şi s-a întâmplat că regele Limhi, precum şi mulţi din poporul lui voiau să fie botezaţi; dar nu era nimeni în ţară care să aibă autoritate de la Dumnezeu. Iar Amon a refuzat să facă lucrul acesta, considerând că era un slujitor nevrednic.", "De aceea, ei nu s-au unit la acel timp într-o biserică, aşteptând Spiritul Domnului. Acum, ei doreau să devină la fel ca şi Alma şi fraţii lui, care fugiseră în pustiu.", "Ei doreau să fie botezaţi ca o mărturie şi o dovadă că erau dornici să-L slujească pe Dumnezeu cu toată inima lor; cu toate acestea, ei au prelungit timpul; iar o relatare a botezului lor va fi dată mai departe.", "Şi acum, toată preocuparea lui Amon şi a poporului lui, precum şi a regelui Limhi şi a poporului lui, era să se elibereze din mâna lamaniţilor şi din sclavie."]}, {"name": "22", "verses": ["Şi acum s-a întâmplat că Amon şi regele Limhi au început să se sfătuiască cu poporul cum să se elibereze din sclavie; şi chiar au făcut ca tot poporul să se adune laolaltă; şi aceasta au făcut-o ca să cunoască glasul poporului despre această problemă.", "Şi s-a întâmplat că ei n-au putut găsi nici o cale să se elibereze din sclavie, decât să-şi ia femeile şi copiii şi turmele şi cirezile şi corturile şi să plece în pustiu; căci lamaniţii fiind atât de numeroşi, era imposibil pentru poporul lui Limhi să se lupte cu ei, gândindu-se să se elibereze din sclavie prin sabie.", "Acum s-a întâmplat că Ghedeon s-a dus şi a stat înaintea regelui şi i-a spus: Acum, o, rege, tu până acum ai ascultat de cuvintele mele de multe ori când noi am avut conflicte cu fraţii noştri, lamaniţii.", "Şi acum, o, rege, dacă tu nu m-ai găsit pe mine că sunt un slujitor nevrednic sau dacă tu ai ascultat până acum de cuvintele mele într-o oarecare măsură şi ele au fost de folos pentru tine, chiar aşa, eu doresc ca tu să asculţi cuvintele mele la acest timp; şi voi fi slujitorul tău şi voi elibera acest popor din sclavie.", "Şi regele i-a dat lui voie să vorbească. Şi Ghedeon i-a spus:", "Uită-te la trecătoarea din spate, prin zidul din spate, în partea din spatele oraşului. Lamaniţii sau gărzile lamaniţilor sunt beţi noaptea; de aceea, să dăm de veste către tot acest popor, ca să-şi adune laolaltă turmele şi cirezile pentru ca să le poată mâna în pustiu pe timp de noapte.", "Iar eu mă voi duce, potrivit poruncii tale şi voi plăti lamaniţilor ultimul tribut de vin şi ei vor fi beţi; iar noi vom trece prin trecătoarea secretă de la stânga taberei lor, atunci când ei sunt beţi şi adormiţi.", "Astfel, noi vom pleca în pustiu împreună cu femeile noastre şi cu copiii noştri, cu turmele noastre şi cu cirezile noastre; iar noi vom călători în jurul ţării lui Şilom.", "Şi s-a întâmplat că regele a ascultat de cuvintele lui Ghedeon.", "Şi regele Limhi a făcut ca poporul său să-şi adune laolaltă turmele; şi a trimis tributul de vin lamaniţilor; şi, de asemenea, a trimis mai mult vin ca dar către ei; şi au băut fără măsură din vinul pe care regele Limhi l-a trimis pentru ei.", "Şi s-a întâmplat că oamenii regelui Limhi a plecat pe timp de noapte în pustiu cu turmele lor şi cu cirezile lor; şi au mers în jurul ţării lui Şilom în pustiu şi apoi au cotit drumul lor către ţara lui Zarahemla, fiind conduşi de către Amon şi fraţii lui.", "Şi ei îşi luaseră cu ei tot aurul lor şi argintul şi lucrurile lor preţioase pe care le-au putut căra, precum şi proviziile lor, în pustiu. Şi şi-au continuat călătoria.", "Şi după ce fuseseră timp de multe zile în pustiu, au ajuns în ţara lui Zarahemla şi s-au unit cu poporul lui Mosia şi au devenit supuşii lui.", "Şi s-a întâmplat că Mosia i-a primit cu bucurie; şi, de asemenea, a primit cronicile lor, precum şi cronicile care fuseseră găsite de către poporul lui Limhi.", "Şi acum, s-a întâmplat că atunci când lamaniţii au descoperit că poporul lui Limhi plecase din ţară pe timp de noapte, ei au trimis o armată în pustiu ca să-i urmărească;", "Şi după ce i-au urmărit timp de două zile, nu au mai putut să calce pe urmele lor; de aceea, s-au rătăcit în pustiu."]}, {"name": "23", "verses": ["Acum, Alma a fost avertizat de către Domnul că oştirile regelui Noe vor năvăli asupra lor şi a făcut cunoscut aceasta către poporul său, de aceea ei şi-au adunat laolaltă turmele lor şi au luat din grânele lor şi au plecat în pustiu înaintea oştirilor regelui Noe.", "Iar Domnul i-a întărit pe ei, aşa încât oamenii regelui Noe nu i-au putut birui ca să-i distrugă.", "Şi ei au fugit timp de opt zile în pustiu.", "Şi au ajuns la un ţinut, da, şi anume un ţinut foarte frumos şi plăcut, un ţinut cu apă pură.", "Şi şi-au pus corturile şi au început să cultive pământul şi au început să ridice case; da, ei au fost harnici şi au muncit foarte mult.", "Iar poporul era dornic ca Alma să fie regele lor, căci era iubit de către poporul lui.", "Dar el le-a spus: Iată, nu este potrivit ca noi să avem un rege; căci aşa a zis Domnul: Voi nu trebuie să puneţi o fiinţă mai presus decât alta sau un om nu trebuie să se creadă mai presus de altul; de aceea, eu vă spun vouă, nu este potrivit ca voi să aveţi un rege.", "Cu toate acestea, dacă ar fi posibil ca voi întotdeauna să aveţi oameni drepţi ca să fie regii voştri, atunci ar fi bine pentru voi să aveţi un rege.", "Dar aduceţi-vă aminte de nedreptatea regelui Noe şi a preoţilor lui; şi eu însumi am fost prins într-o cursă şi am făcut multe lucruri care erau odioase în ochii Domnului, ceea ce m-a făcut pe mine să mă pocăiesc cu durere;", "Cu toate acestea, după multe suferinţe, Domnul mi-a auzit strigătele şi a răspuns rugăciunilor mele şi m-a făcut pe mine să fiu o unealtă în mâinile Sale ca să aduc pe atât de mulţi dintre voi la cunoaşterea adevărului Lui.", "Cu toate acestea, eu nu mă fălesc cu asta, căci sunt nevrednic să mă fălesc.", "Şi acum vă spun eu vouă, voi aţi fost oprimaţi de către regele Noe şi aţi fost în sclavia lui şi a preoţilor lui şi aţi fost aduşi de ei în nedreptate; de aceea aţi fost legaţi cu legăturile nedreptăţii.", "Şi acum, cum voi aţi fost eliberaţi de puterea lui Dumnezeu din aceste legături; da, chiar afară din mâinile regelui Noe şi ale poporului lui, precum şi din legăturile nedreptăţii; chiar aşa, eu doresc ca voi să vă ţineţi bine în această libertate în care voi aţi fost făcuţi liberi şi să nu aveţi încredere în nici un om ca să fie rege peste voi.", "Şi, de asemenea, să nu aveţi încredere în nimeni să fie învăţătorul vostru sau preotul vostru, decât dacă el este un om al lui Dumnezeu, călcând pe căile Lui şi ţinând poruncile Lui.", "Astfel a învăţat Alma pe porul său, ca fiecare om să-l iubească pe vecinul său la fel ca pe sine însuşi, pentru ca să nu fie nici un conflict printre ei.", "Şi acum, Alma era preotul lor cel mare, el fiind întemeietorul bisericii lor.", "Şi s-a întâmplat că nimeni nu a căpătat autoritate să predice sau să-i înveţe, decât dacă era de la Dumnezeu. De aceea, el a uns pe toţi preoţii şi pe toţi învăţătorii lor; şi nimeni nu a fost uns decât dacă era un om drept.", "De aceea, ei au vegheat asupra poporului lor şi l-au hrănit cu lucruri care ţin de dreptate.", "Şi s-a întâmplat că ei au început să prospere nespus de mult în ţară; şi ei au numit ţara Helam.", "Şi s-a întâmplat că ei s-au înmulţit şi au prosperat foarte mult în ţara Helamului; şi ei au zidit un oraş, pe care l-au numit oraşul Helamului.", "Cu toate acestea, Domnul găseşte potrivit să pedepsească pe poporul Său; da, El a pus la încercare răbdarea şi credinţa lor.", "Cu toate acestea—oricine îşi pune nădejdea în El, acela va fi înălţat în ziua din urmă. Da, şi astfel a fost cu poporul acesta.", "Căci iată, vă voi arăta vouă că au fost aduşi în sclavie şi nimeni nu putea să-i elibereze, decât Domnul Dumnezeul lor, da, chiar Dumnezeul lui Avraam, Isaac şi Iacov.", "Şi s-a întâmplat că El i-a eliberat şi şi-a manifestat către ei puterea Lui măreaţă; şi mare a fost bucuria lor.", "Căci iată, s-a întâmplat că în timp ce ei erau în ţara Helamului, da, în oraşul Helamului, în timp ce cultivau pământul ţării de jur-împrejur, iată, o oştire a lamaniţilor era la graniţele ţării.", "Acum, s-a întâmplat că fraţii lui Alma au fugit de pe câmpurile lor şi s-au adunat laolaltă în oraşul Helamului; şi ei erau foarte înfricoşaţi din cauza apariţiei lamaniţilor.", "Dar Alma s-a dus la ei şi a stat printre ei şi i-a îndemnat să nu fie înfricoşaţi, ci să-şi aducă aminte de Domnul Dumnezeul lor şi că El îi va elibera.", "De aceea, şi-au alungat frica şi au început să-L implore pe Domnul, ca El să înmoaie inimile lamaniţilor, ca să-i cruţe pe ei şi pe nevestele lor şi pe copiii lor.", "Şi s-a întâmplat că Domnul a înmuiat inimile lamaniţilor. Iar Alma şi fraţii săi s-au dus şi s-au predat singuri în mâinile lor; iar lamaniţii au pus stăpânire pe ţara Helamului.", "Acum, oştirile lamaniţilor care se duseseră după oamenii regelui Limhi se rătăciseră în pustiu timp de multe zile.", "Şi iată, ei i-au găsit pe preoţii aceia ai regelui Noe într-un loc pe care ei îl numeau Amulon; iar ei au început să stăpânească ţara Amulonului şi au început să cultive pământul.", "Acum, numele conducătorului acestor preoţi era Amulon.", "Şi s-a întâmplat că Amulon a pledat în faţa lamaniţilor; şi, de asemenea, a trimis pe nevestele lor, care erau fiicele lamaniţilor, ca să pledeze în faţa fraţilor lor pentru ca aceştia să nu-i nimicească pe bărbaţii lor.", "Şi lamaniţilor le-a fost milă de Amulon şi de fraţii lui şi nu i-au nimicit datorită nevestelor lor.", "Şi Amulon şi fraţii lui s-au unit cu lamaniţii şi au călătorit în pustiu în căutarea ţării lui Nefi, când au descoperit ţara Helamului, care era stăpânită de Alma şi de fraţii lui.", "Şi s-a întâmplat că lamaniţii le-au făgăduit lui Alma şi fraţilor lui că, dacă ei le-ar arăta lor calea care ducea la ţara lui Nefi, atunci le-ar da viaţa şi libertatea.", "Dar după ce Alma le-a arătat drumul care ducea la ţara lui Nefi, lamaniţii n-au vrut să-şi păstreze făgăduiala; ci au pus gărzi de jur-împrejurul ţării Helamului, peste Alma şi fraţii lui.", "Iar cei rămaşi dintre ei s-au dus în ţara lui Nefi; şi o parte dintre ei s-au întors în ţara Helamului şi, de asemenea, au adus cu ei nevestele şi copiii gărzilor care fuseseră lăsate în ţară.", "Iar regele lamaniţilor i-a dat voie lui Amulon să fie rege şi conducător peste poporul său, care era în ţara Helamului; cu toate acestea, el trebuia să nu aibă nici o putere să facă ceva împotriva voinţei regelui lamaniţilor."]}, {"name": "24", "verses": ["Şi s-a întâmplat că Amulon a dobândit trecere în ochii regelui lamaniţilor; de aceea, regele lamaniţilor a aprobat ca el şi fraţii lui să fie numiţi învăţători peste poporul său, da, chiar peste poporul care era în ţara lui Şemlon, în ţara lui Şilom şi în ţara lui Amulon.", "Căci lamaniţii puseseră stăpânire pe toate aceste ţări; de aceea, regele lamaniţilor a numit regi peste toate aceste ţări.", "Şi acum, numele regelui lamaniţilor era Laman, el fiind numit după numele tatălui său; şi de aceea, el era numit regele Laman. Şi el era rege peste un popor numeros.", "Şi el a numit învăţători dintre fraţii lui Amulon, în fiecare ţinut care era stăpânit de poporul său; şi astfel, limba lui Nefi a început să fie învăţată de către tot poporul lamaniţilor.", "Şi erau oameni prietenoşi unul cu altul; cu toate acestea, ei nu-L cunoşteau pe Dumnezeu; şi nici fraţii lui Amulon nu i-au învăţat nimic despre Domnul Dumnezeul lor, nici despre legea lui Moise; nici nu i-au învăţat cuvintele lui Abinadi.", "Dar i-au învăţat că trebuia să păstreze cronica lor şi că puteau să scrie unul altuia.", "Şi astfel lamaniţii au început să se îmbogăţească şi au început să facă comerţ unul cu altul şi au devenit importanţi şi au început să fie un popor dibaci şi înţelept, cu înţelepciune lumească, dibaci în tot felul de ticăloşii şi hoţii, dar nu cu propriii lor fraţi.", "Şi acum, s-a întâmplat că Amulon a început să-şi exercite autoritatea asupra lui Alma şi a fraţilor lui şi a început să-l persecute şi să facă aşa ca şi copiii lui să-i persecute pe copiii lor.", "Căci Amulon îl cunoştea pe Alma, că el era unul din preoţii regelui şi că el era acela care credea în cuvintele lui Abinadi şi care fusese alungat din prezenţa regelui; şi de aceea, el era mânios pe el; căci el era supus regelui Laman şi totuşi avea autoritate asupra lor şi-i punea la muncă şi punea supraveghetori asupra lor.", "Şi s-a întâmplat că suferinţele lor erau aşa de mari, încât ei au început să-L implore cu putere pe Dumnezeu.", "Iar Amulon le-a poruncit să-şi oprească strigătele; şi a pus gărzi peste ei ca să-i păzească, pentru ca oricine care va fi găsit rugându-se la Dumnezeu să fie omorât.", "Iar Alma şi oamenii săi nu şi-au ridicat glasurile către Domnul Dumnezeul lor, dar şi-au descărcat inimile către El; iar El a cunoscut gândurile inimilor lor.", "Şi s-a întâmplat că glasul Domnului a venit către ei în suferinţele lor, zicând: Ridicaţi-vă capul şi fiţi mângâiaţi, căci Eu cunosc legământul pe care voi l-aţi făcut cu Mine; şi Eu voi face un legământ cu poporul Meu şi îl voi elibera pe el din sclavie.", "Şi Eu, de asemenea, voi uşura poverile care sunt puse pe umerii voştri pentru ca nici măcar să nu le simţiţi pe spinările voastre, chiar când sunteţi în sclavie; şi aceasta o voi face Eu pentru ca voi să fiţi martori pentru Mine de acum încolo şi pentru ca voi să ştiţi cu siguranţă că Eu, Domnul Dumnezeu, vizitez poporul Meu în suferinţele lui.", "Şi acum, s-a întâmplat că poverile care erau puse asupra lui Alma şi a fraţilor lui s-au făcut uşoare; da, Domnul i-a întărit pe ei pentru ca să-şi poată purta poverile cu uşurinţă, iar ei s-au supus cu bucurie şi cu răbdare voinţei Domnului.", "Şi s-a întâmplat că atât de mare era credinţa lor şi răbdarea lor, încât glasul Domnului a venit iarăşi către ei, zicând: Fiţi mângâiaţi, căci mâine Eu vă voi elibera din sclavie.", "Şi El a spus către Alma: Tu vei merge înaintea poporului acesta, iar Eu voi merge cu tine şi voi elibera acest popor din sclavie.", "Acum s-a întâmplat că Alma şi poporul său şi-au adunat într-o noapte turmele laolaltă, precum şi grânele; da, chiar toată noaptea şi-au adunat ei turmele laolaltă.", "Şi dimineaţa, Domnul a făcut ca un somn greu să vină peste lamaniţi, da, şi toţi supraveghetorii lor erau într-un somn adânc.", "Iar Alma şi poporul său au plecat în pustiu; şi, după ce ei au călătorit toată ziua, ei şi-au pus corturile într-o vale; şi au numit valea aceasta Alma, pentru că el i-a condus pe ei în pustiu.", "Da, şi în valea lui Alma şi-au revărsat ei mulţumirile lor către Dumnezeu, fiindcă El a fost milos cu ei şi le-a uşurat poverile şi i-a eliberat din sclavie; căci ei au fost în sclavie şi nimeni nu putea să-i salveze decât Domnul Dumnezeul lor.", "Şi i-au dat mulţumiri lui Dumnezeu, da, toţi bărbaţii şi toate femeile lor şi toţi copiii lor care puteau vorbi şi-au ridicat glasurile, lăudându-L pe Dumnezeul lor.", "Şi acum, Domnul a spus către Alma: Grăbeşte-te şi pleacă, tu şi poporul tău, din această ţară, căci lamaniţii s-au trezit şi vă urmăresc; de aceea, plecaţi din această ţară, iar Eu îi voi opri pe lamaniţi în valea aceasta pentru ca ei să nu se ducă mai departe să urmărească acest popor.", "Şi s-a întâmplat că ei au plecat din vale şi au pornit în călătorie în pustiu.", "Şi după ce au fost în pustiu douăsprezece zile, ei au ajuns în ţara lui Zarahemla; iar regele Mosia i-a primit cu bucurie."]}, {"name": "25", "verses": ["Şi acum, regele Mosia a făcut ca tot poporul să se adune laolaltă.", "Acum, nu erau aşa de mulţi copii de-ai lui Nefi sau atât de mulţi dintre descendenţii lui Nefi cum era poporul lui Zarahemla, care era un urmaş al lui Mulec, şi cei care au venit cu el în pustiu.", "Iar poporul lui Nefi şi poporul lui Zarahemla nu erau la fel de numeroşi ca lamaniţii; da, nu erau nici jumătate cât ei.", "Şi acum, tot poporul lui Nefi era adunat laolaltă şi, de asemenea, tot poporul lui Zarahemla; şi ei erau adunaţi în două cete.", "Şi s-a întâmplat că Mosia a citit şi a făcut ca să fie citite cronicile lui Zenif către poporul său; da, el a citit cronicile poporului lui Zenif din timpul când ei au părăsit ţara lui Zarahemla până când s-au întors.", "Şi el, de asemenea, a citit relatarea lui Alma şi a fraţilor lui şi toate suferinţele lor, din timpul când ei au părăsit ţara lui Zarahemla până când s-au reîntors.", "Şi acum, când Mosia a terminat de citit cronicile, oamenii lui care trăiau în ţară au fost cuprinşi de mirare şi uimire.", "Căci ei nu ştiau ce să creadă; căci atunci când ei i-au văzut pe cei care fuseseră eliberaţi din sclavie, au fost umpluţi de o mare bucurie.", "Şi iarăşi, când ei s-au gândit la fraţii lor care fuseseră ucişi de lamaniţi, ei s-au umplut de durere şi chiar au vărsat multe lacrimi de durere.", "Şi iarăşi, când ei s-au gândit la bunătatea fără întârziere a lui Dumnezeu şi la puterea Lui în a-i elibera pe Alma şi pe fraţii lui din mâinile lamaniţilor şi din sclavie, ei şi-au ridicat glasurile şi i-au dat mulţumiri lui Dumnezeu.", "Şi iarăşi, atunci când s-au gândit la lamaniţi, care erau fraţii lor, la starea lor păcătoasă şi murdară, s-au umplut de durere şi de teamă pentru bunăstarea sufletelor lor.", "Şi s-a întâmplat că cei care erau fiii lui Amulon şi ai fraţilor lui, care luaseră de neveste pe fiicele lamaniţilor, erau nemulţumiţi de purtarea taţilor lor şi nu voiau să mai fie numiţi după numele taţilor lor, de aceea ei şi-au luat numele lui Nefi pentru ca să poată fi numiţi copiii lui Nefi şi să fie număraţi printre cei care se numeau nefiţi.", "Şi acum, toţi oamenii lui Zarahemla erau numiţi nefiţi şi aceasta pentru că împărăţia nu fusese dată nimănui, decât celor care erau urmaşii lui Nefi.", "Şi acum, s-a întâmplat că atunci când Mosia a terminat de vorbit şi de citit către popor, el a dorit ca şi Alma să vorbească poporului.", "Şi Alma a vorbit către ei atunci când erau adunaţi laolaltă în cete mari; şi el s-a dus de la o ceată la alta, predicând poporului pocăinţă şi credinţă în Domnul.", "Şi a îndemnat poporul lui Limhi şi pe cel al fraţilor lui, pe toţi cei care fuseseră eliberaţi din sclavie, ca ei să-şi aducă aminte că Domnul a fost Cel care i-a eliberat pe ei.", "Şi s-a întâmplat că după ce Alma a învăţat poporul multe lucruri şi a terminat de cuvântat către ei, regele Limhi a dorit să fie botezat; şi toţi oamenii lui au dorit, de asemenea, ca şi ei să fie botezaţi.", "De aceea, Alma s-a dus în apă şi i-a botezat; i-a botezat în acelaşi fel cum i-a botezat pe fraţii săi în apa Mormonului; da, şi cei pe care i-a botezat au aparţinut de Biserica lui Dumnezeu; şi aceasta datorită credinţei lor în cuvintele lui Alma.", "Şi s-a întâmplat că regele Mosia l-a împuternicit pe Alma să întemeieze biserici peste tot în ţara lui Zarahemla; şi i-a dat lui puterea să rânduiască preoţi şi învăţători în fiecare biserică.", "Acum, lucrul acesta a fost făcut pentru că erau atât de mulţi oameni, încât ei nu puteau fi guvernaţi de un singur învăţător; şi nici nu puteau să audă cuvântul lui Dumnezeu într-o singură adunare;", "De aceea, ei s-au adunat laolaltă în diferite grupuri care se numeau biserici; fiecare biserică având preoţii ei şi învăţătorii ei, iar fiecare preot predica aşa cum i s-a transmis din gura lui Alma.", "Şi astfel, cu toate că erau mai multe biserici, ei totuşi erau o singură Biserică, da, chiar Biserica lui Dumnezeu; căci în toate bisericile nu se predica nimic altceva decât pocăinţă şi credinţă în Dumnezeu.", "Şi acum, erau şapte biserici în ţara lui Zarahemla. Şi s-a întâmplat că aceia care voiau să ia asupra lor numele lui Hristos sau al lui Dumnezeu s-au unit cu bisericile lui Dumnezeu;", "Şi ei s-au numit poporul lui Dumnezeu. Iar Domnul şi-a revărsat Spiritul Său asupra lor, iar ei au fost binecuvântaţi şi au prosperat în ţară."]}, {"name": "26", "verses": ["Acum, s-a întâmplat că erau mulţi din generaţia care se ridica, şi care nu puteau înţelege cuvintele regelui Beniamin, ei fiind copii mici atunci când el a vorbit către poporul său; şi ei nu au crezut în tradiţiile strămoşilor lor.", "Ei nu credeau ceea ce fusese spus despre învierea morţilor, nici nu credeau despre venirea lui Hristos.", "Şi acum, din cauza necredinţei lor, ei nu puteau înţelege cuvântul lui Dumnezeu; iar inimile lor erau împietrite.", "Şi ei nu voiau să fie botezaţi; şi nici nu voiau să se unească cu Biserica. Şi ei erau un popor separat în ceea ce priveşte credinţa lor; şi au rămas aşa pentru totdeauna, chiar în starea lor carnală şi păcătoasă; căci ei nu voiau să-L cheme pe Domnul Dumnezeul lor.", "Şi acum, în domnia lui Mosia, ei nu erau nici cât jumătate din poporul lui Dumnezeu; dar din cauza neînţelegerilor dintre fraţi, ei au devenit mai numeroşi.", "Căci s-a întâmplat că ei, cu vorbele lor linguşitoare, au înşelat pe mulţi dintre cei care erau în Biserică şi i-au făcut pe aceştia să facă multe păcate; de aceea, a fost potrivit ca cei care au făcut păcate, care erau în Biserică, să fie pedepsiţi de către Biserică.", "Şi s-a întâmplat că ei au fost aduşi în faţa preoţilor şi daţi pe mâna preoţilor de către învăţători; iar preoţii i-au adus în faţa lui Alma, care era marele preot.", "Acum, regele Mosia îi dăduse lui Alma autoritate peste Biserică.", "Şi s-a întâmplat că Alma nu ştia despre ei; dar erau mulţi martori împotriva lor; da, poporul s-a ridicat şi a depus mărturie despre nedreptatea lor din abundenţă.", "Acum, asemenea lucruri nu se mai întâmplaseră înainte în Biserică; de aceea, Alma a fost tulburat în spiritul său şi a făcut ca ei să fie aduşi în faţa regelui.", "Şi el a spus către rege: Iată, aici sunt mulţi pe care noi i-am adus în faţa ta, care sunt acuzaţi de către fraţii lor; da, şi ei au fost găsiţi făcând tot felul de nedreptăţi. Şi ei nu se pocăiesc de păcatele lor; de aceea, noi i-am adus în faţa ta pentru ca tu să-i judeci după crimele lor.", "Dar regele Mosia a spus către Alma: Iată, eu nu-i judec; de aceea, eu îi dau pe mâna ta ca să fie judecaţi.", "Şi acum, spiritul lui Alma iarăşi a fost tulburat; şi el s-a dus şi L-a întrebat pe Domnul, ce trebuia să facă în această problemă, căci se temea să nu facă rău în faţa lui Dumnezeu.", "Şi s-a întâmplat că după ce şi-a revărsat întregul suflet lui Dumnezeu, glasul Domnului a venit către el, zicând:", "Binecuvântat eşti tu, Alma, şi binecuvântaţi sunt cei care au fost botezaţi în apele Mormonului. Tu eşti binecuvântat datorită credinţei tale deosebit de mari, fie şi numai în cuvintele slujitorului Meu, Abinadi.", "Şi binecuvântaţi sunt ei datorită credinţei lor deosebit de mari, fie şi numai în cuvintele pe care tu le-ai vorbit către ei.", "Şi binecuvântat eşti tu pentru că ai întemeiat o biserică în acest popor; iar el va fi întemeiat şi va fi poporul Meu.", "Da, binecuvântat este acest popor care vrea să poarte numele Meu; căci în numele Meu vor fi ei chemaţi; şi ei sunt ai Mei.", "Şi pentru că tu M-ai întrebat pe Mine în legătură cu păcătoşii, tu eşti binecuvântat.", "Tu eşti slujitorul Meu; iar Eu fac un legământ cu tine ca tu să ai viaţă veşnică; şi tu Mă vei sluji pe Mine şi vei merge înainte în numele Meu şi vei aduna laolaltă oile Mele.", "Iar acela care va auzi glasul Meu va fi oaia Mea; şi pe el îl veţi primi voi în biserică şi pe el Eu, de asemenea, îl voi primi.", "Căci iată, aceasta este Biserica Mea; oricine este botezat, va fi botezat pentru pocăinţă. Şi cel pe care tu îl primeşti va crede în numele Meu; şi pe el îl voi ierta Eu din plin.", "Căci Eu sunt Acela care iau asupra Mea păcatele lumii; căci Eu sunt Acela care i-am creat pe ei; şi Eu sunt Acela care-i dau celui care crede până la sfârşit un loc la dreapta Mea.", "Căci iată, în numele Meu sunt ei chemaţi; şi dacă ei Mă cunosc pe Mine, ei vor merge înainte şi vor avea un loc pentru veşnicie la dreapta Mea.", "Şi se va întâmpla că atunci când cea de a doua trâmbiţă va suna, atunci cei care nu m-au cunoscut pe Mine niciodată vor merge înainte şi vor sta în faţa Mea.", "Şi atunci vor şti ei că Eu sunt Domnul Dumnezeul lor, că Eu sunt Mântuitorul lor; dar ei nu vor fi mântuiţi.", "Şi apoi Eu le voi mărturisi că Eu niciodată nu i-am cunoscut; şi ei se vor duce într-un foc nepieritor, pregătit pentru diavol şi îngerii lui.", "De aceea, îţi spun Eu ţie că acela care nu va auzi glasul Meu, pe acela voi nu trebuie să-l primiţi în Biserica Mea, căci pe el nu-l voi primi Eu în ultima zi.", "De aceea, îţi spun Eu ţie, Du-te; şi oricine greşeşte împotriva Mea, să-l judeci după păcatele pe care el le-a făptuit; şi dacă el îşi mărturiseşte păcatele în faţa ta şi a Mea şi se pocăieşte cu sinceritatea inimii sale, pe acela tu îl vei ierta şi Eu îl voi ierta, de asemenea.", "Da, şi după cât de des se pocăieşte poporul Meu, tot aşa îi voi ierta Eu greşelile faţă de Mine.", "Şi voi, de asemenea, veţi ierta unul altuia greşelile voastre; căci adevărat îţi spun Eu ţie, cel care nu iartă greşelile vecinului său, atunci când acesta spune că se pocăieşte, acela s-a condamnat pe sine.", "Acum îţi spun Eu ţie: Du-te; şi cel care nu se pocăieşte de păcatele sale, acela nu va fi numărat printre oamenii Mei; şi aşa va fi de-acum încolo.", "Şi s-a întâmplat că atunci când Alma a auzit aceste cuvinte, le-a scris pentru ca să le poată avea şi ca să poată să judece poporul acelei biserici după poruncile lui Dumnezeu.", "Şi s-a întâmplat că Alma s-a dus şi i-a judecat pe aceia care fuseseră duşi în nedreptate, după cuvântul Domnului.", "Şi aceia care s-au pocăit de păcatele lor şi le-au mărturisit, pe aceia el i-a numărat printre oamenii Bisericii;", "Şi cei care nu voiau să-şi spovedească păcatele şi să se pocăiască de nedreptatea lor, aceia nu au fost număraţi printre oamenii bisericii, iar numele lor au fost şterse.", "Şi s-a întâmplat că Alma a condus toate treburile Bisericii; şi ei au început iarăşi să aibă pace şi să prospere foarte mult în treburile Bisericii, păşind cu grijă în faţa lui Dumnezeu, primindu-i pe mulţi şi botezându-i pe mulţi.", "Şi acum, toate aceste lucruri le-au făcut Alma şi ajutoarele sale care conduceau Biserica, mergând cu toată sârguinţa, învăţând cuvântul lui Dumnezeu în toate lucrurile, răbdând tot felul de suferinţe, fiind persecutaţi de către toţi cei care nu făceau parte din Biserica lui Dumnezeu.", "Şi ei i-au mustrat pe fraţii lor; şi ei, de asemenea, erau mustraţi fiecare dintre ei de către cuvântul lui Dumnezeu, după păcatele sale sau după păcatele pe care le-au făptuit, lor poruncindu-li-se de către Dumnezeu să se roage fără încetare şi să dea mulţumiri în toate cele."]}, {"name": "27", "verses": ["Şi acum, s-a întâmplat că persecuţiile la care era supusă biserica de către necredincioşi au devenit aşa de mari, încât Biserica a început să cârtească şi să se plângă conducătorilor lor despre aceasta; şi ei s-au plâns lui Alma. Şi Alma a adus cazul în faţa regelui Mosia. Iar Mosia s-a sfătuit cu preoţii lui.", "Şi s-a întâmplat că regele Mosia a dat de veste peste tot în ţară, cum că nici un necredincios nu trebuie să persecute pe nici unul dintre aceia care ţineau de Biserica lui Dumnezeu.", "Şi a fost dat un ordin strict prin toate bisericile ca să nu fie nici o persecuţie printre ele, ca să fie egalitate între toţi oamenii;", "Ca să nu lase nici o mândrie sau îngâmfare să tulbure pacea lor; ca fiecare om să respecte pe vecinul său ca pe el însuşi, lucrând cu mâinile lor proprii pentru întreţinerea lor.", "Da, şi toţi preoţii şi învăţătorii lor trebuia, de asemenea, să lucreze cu propriile lor mâini pentru întreţinerea lor, în toate cazurile în afară de boală sau de multă nevoie; şi făcând aceste lucruri, ei s-au bucurat din plin de harul lui Dumnezeu.", "Şi a început iarăşi să fie multă pace în ţară; iar poporul a început să devină foarte numeros şi a început să se împrăştie în afara ţării, pe faţa pământului, da, la miazănoapte şi la miazăzi, la răsărit şi la apus, zidind mari oraşe şi sate în toate colţurile ţării.", "Iar Domnul i-a vizitat şi a făcut ca ei să prospere, iar ei au devenit un popor mare şi bogat.", "Acum, fiii lui Mosia se numărau printre necredincioşi; şi, de asemenea, unul dintre fiii lui Alma se număra printre aceştia, el chemându-se Alma, după tatăl lui; cu toate acestea, a devenit un om foarte rău şi idolatru. Şi era un om vorbăreţ şi vorbise multe cuvinte linguşitoare către oameni; de aceea, a condus pe mulţi să facă nedreptăţi la fel ca şi el.", "Şi el a devenit o mare piedică pentru prosperitatea Bisericii lui Dumnezeu; furând inimile oamenilor; provocând multă discordie printre oameni; dând o şansă duşmanului lui Dumnezeu să-şi folosească puterea asupra lor.", "Şi acum s-a întâmplat că în timp ce era pe cale să distrugă Biserica lui Dumnezeu, căci el s-a întovărăşit în secret cu fiii lui Mosia căutând să distrugă Biserica şi să rătăcească poporul Domnului împotriva poruncilor lui Dumnezeu şi chiar şi ale regelui—", "Şi aşa cum v-am spus vouă, cum ei se răzvrăteau împotriva lui Dumnezeu, iată, un înger al Domnului a apărut în faţa lor; şi el s-a pogorât ca şi cum ar fi fost într-un nor; şi a vorbit cu un glas de tunet care a făcut ca pământul pe care ei stăteau să se cutremure;", "Şi mirarea lor a fost aşa de mare, încât au căzut la pământ şi nu au înţeles cuvintele pe care le-a vorbit către ei.", "Cu toate acestea, el a strigat iarăşi, zicând: Alma, ridică-te şi ieşi în faţă, căci de ce persecuţi tu Biserica lui Dumnezeu? Căci Domnul a spus: Aceasta este Biserica Mea şi Eu o voi întemeia; şi nimic nu o va răsturna, în afară de păcătoşenia poporului Meu.", "Şi iarăşi, îngerul a spus: Iată, Domnul a auzit rugăciunile poporului Său, precum şi rugăciunile slujitorului Său, Alma, care este tatăl tău; căci el s-a rugat cu multă credinţă în legătură cu tine pentru ca tu să poţi fi adus la cunoaşterea adevărului; de aceea, în scopul acesta am venit eu, ca să te conving de puterea şi autoritatea lui Dumnezeu, pentru ca rugăciunile slujitorilor Lui să fie satisfăcute după credinţa lor.", "Şi acum, iată, poţi tu să te îndoieşti de puterea lui Dumnezeu? Căci iată, nu cutremură glasul meu pământul? Şi poţi tu să nu mă vezi înaintea ta? Iar eu sunt trimis de Dumnezeu.", "Acum îţi spun eu ţie: Du-te şi adu-ţi aminte de sclavia strămoşilor tăi în ţara lui Helam şi în ţara lui Nefi; şi adu-ţi aminte ce lucruri mari a făcut El pentru ei; căci ei erau în sclavie, iar El i-a eliberat. Iar acum îţi spun ţie, Alma, du-te pe drumul tău şi nu mai căuta să distrugi Biserica pentru ca rugăciunile lor să poată primi răspuns, iar aceasta chiar dacă tu însuţi alegi să fii alungat.", "Şi acum s-a întâmplat că acestea au fost ultimele cuvinte pe care îngerul le-a vorbit către Alma şi a plecat.", "Şi acum, Alma şi cei care erau cu el au căzut iarăşi la pământ, căci mare a fost mirarea lor; căci cu ochii lor l-au văzut pe îngerul Domnului; iar glasul lui era ca tunetul care a cutremurat pământul; şi au ştiut că nimic altceva nu era, în afară de puterea lui Dumnezeu, care putea să cutremure pământul şi să-l facă să tremure ca şi cum s-ar fi crăpat.", "Şi acum, mirarea lui Alma a fost aşa de mare, încât a amuţit şi n-a mai putut să-şi deschidă gura; da, şi a devenit atât de neputincios încât n-a mai putut să-şi mişte mâinile; de aceea, a fost luat de către cei care erau cu el şi a fost dus fără nici o putere, chiar până când a fost aşezat în faţa tatălui său.", "Şi ei i-au repetat tatălui lui tot ceea ce i se întâmplase; iar tatăl său s-a bucurat, căci a ştiut că aceasta era puterea lui Dumnezeu.", "Şi a făcut ca mulţimea să se adune laolaltă, pentru ca oamenii să poată fi martori la ceea ce Domnul făcuse fiului său, precum şi celor care erau cu el.", "Şi a făcut ca preoţii să se adune laolaltă; şi ei au început să postească şi să se roage Domnului Dumnezeului lor ca să-i deschidă gura lui Alma pentru ca el să poată vorbi şi, de asemenea, ca picioarele şi mâinile lui să-şi capete puterea—pentru ca ochii poporului să se deschidă ca să vadă şi să cunoască bunătatea şi slava lui Dumnezeu.", "Şi s-a întâmplat că după ce au postit şi s-au rugat timp de două zile şi două nopţi, mâinile şi picioarele lui Alma şi-au căpătat puterea, iar el s-a ridicat şi a început să le vorbească lor, cerându-le să se liniştească.", "Căci, a spus el, m-am pocăit de păcatele mele şi am fost mântuit de către Domnul; iată, eu sunt născut în Spirit.", "Iar Domnul mi-a spus: Nu te minuna că toată omenirea, da, bărbaţi şi femei, toate naţiunile, neamurile, limbile şi popoarele trebuie să se nască din nou; da, să se nască din Dumnezeu, să se schimbe din starea lor carnală şi decăzută la o stare de dreptate, fiind mântuiţi de Dumnezeu, devenind fiii şi fiicele Lui;", "Şi astfel ei devin fiinţe noi; şi dacă ei nu fac aceasta, atunci nu pot în nici un fel să moştenească Împărăţia lui Dumnezeu.", "Eu vă spun vouă că, dacă aceasta nu se va întâmpla, atunci ei vor trebui să fie alungaţi; şi ştiu aceasta pentru că eu era cât pe ce să fiu alungat.", "Cu toate acestea, după ce m-am rătăcit în multă suferinţă, pocăindu-mă aproape până la moarte, Domnul în mila Sa a găsit de cuviinţă să mă smulgă din arderea nepieritoare, iar acum sunt născut de Dumnezeu.", "Sufletul meu a fost mântuit de fierea amărăciunii şi de legăturile nedreptăţii. Am fost în cel mai întunecat hău; dar acum eu văd lumina cea minunată a lui Dumnezeu. Sufletul meu a fost chinuit de o tortură veşnică; dar eu sunt smuls, iar sufletul meu nu mai este în durere.", "Eu L-am respins pe Mântuitorul meu şi am renegat ceea ce fusese spus de către strămoşii noştri; dar acum, pentru că ei prevăd că El va veni şi că El îşi va aduce aminte de fiecare făptură a creaţiei Sale, El se va manifesta în faţa tuturor.", "Da, fiecare genunchi se va pleca şi fiecare limbă va mărturisi în faţa Lui. Da, chiar în ultima zi, atunci când toţi oamenii vor sta ca să fie judecaţi de El, atunci vor mărturisi că El este Dumnezeu; şi apoi, cei care trăiesc în lume fără Dumnezeu vor mărturisi că judecata unei pedepse nepieritoare este chiar deasupra lor; şi ei se vor zgudui şi vor tremura şi se vor face mici sub privirea ochiului Lui atotcercetător.", "Şi acum, s-a întâmplat că Alma a început de aici încolo să înveţe poporul, iar cei care au fost împreună cu Alma atunci când îngerul a apărut înaintea lor au început să călătorească peste tot în ţară, făcând cunoscute întregului popor lucrurile pe care le auziseră şi le văzuseră şi predicând cuvântul lui Dumnezeu în mare suferinţă, fiind mult persecutaţi de către cei care erau necredincioşi şi fiind loviţi de mulţi dintre aceştia.", "Dar cu toate acestea, ei au adus multă consolare Bisericii, confirmând credinţa lor şi îndemnându-i la suferinţe lungi şi muncă multă ca să ţină poruncile lui Dumnezeu.", "Şi patru dintre ei erau fiii lui Mosia; iar numele lor erau Amon, Aaron, Omner şi Himni; acestea erau numele fiilor lui Mosia.", "Şi ei au călătorit în toată ţara lui Zarahemla şi printre toate popoarele care erau sub domnia regelui Mosia, străduindu-se cu zel să repare toate relele pe care le făcuseră Bisericii, mărturisindu-şi toate păcatele şi făcând cunoscute toate lucrurile pe care ei le văzuseră şi explicând profeţiile şi scripturile tuturor celor care voiau să-i asculte.", "Şi astfel, ei au fost unelte în mâinile lui Dumnezeu, aducându-i pe mulţi la cunoaşterea adevărului, da, la cunoaşterea Mântuitorului lor.", "Şi cât de binecuvântaţi sunt ei! Căci ei au propovăduit pace; ei au făcut cunoscute veşti bune despre lucruri bune; şi ei au declarat către popor că Domnul domneşte."]}, {"name": "28", "verses": ["Acum, s-a întâmplat că după ce fiii lui Mosia au făcut toate aceste lucruri, ei au luat un număr mic dintre ei şi s-au întors la tatăl lor, regele, şi l-au rugat ca acesta să le dea voie ca ei, împreună cu cei pe care i-au ales, să se ducă în ţara lui Nefi, ca să poată să predice lucrurile pe care le-au auzit şi să împartă cuvântul lui Dumnezeu printre fraţii lor, lamaniţii—", "Pentru ca ei să poată să-i aducă pe aceştia la cunoaşterea Domnului Dumnezeului lor şi să-i convingă despre nedreptatea strămoşilor lor; şi pentru ca ei să poată să-i vindece pe aceştia de ura lor împotriva nefiţilor, pentru ca aceştia, de asemenea, să poată fi aduşi să se bucure pentru Domnul Dumnezeul lor, pentru ca ei să poată deveni prietenoşi unul cu altul şi pentru ca să nu mai fie conflicte în toată ţara pe care Domnul Dumnezeu le-o dăduse lor.", "Acum, ei doreau ca Salvarea să fie vestită fiecărei fiinţe, căci nu suportau să piară nici un suflet omenesc; da, până chiar şi gândul că vreun suflet ar îndura chinul fără de sfârşit îi făcea pe ei să se zguduie şi să tremure.", "Şi astfel a lucrat Spiritul Domnului asupra lor, căci ei erau cei mai răi dintre păcătoşi. Şi Domnul, în bunătatea Sa fără margini, a crezut de cuviinţă să-i păstreze; cu toate acestea, ei au suferit mult chin sufletesc din cauza nedreptăţilor lor, suferind mult şi temându-se că vor fi alungaţi pentru totdeauna.", "Şi s-a întâmplat că ei au pledat în faţă tatălui lor timp de multe zile ca să se ducă în ţara lui Nefi.", "Şi regele Mosia a mers şi L-a întrebat pe Domnul dacă să-i lase pe fiii săi să se ducă printre lamaniţi ca să predice cuvântul.", "Şi Domnul a spus către Mosia: Lasă-i să meargă, căci mulţi vor crede în cuvintele lor şi vor avea viaţă veşnică; şi Eu îi voi salva pe fiii tăi din mâinile lamaniţilor.", "Şi s-a întâmplat că Mosia le-a dat lor voie să se ducă şi să facă aşa cum ei ceruseră.", "Şi ei au început călătoria lor prin pustiu ca să meargă şi să predice cuvântul printre lamaniţi; şi eu voi face o relatare a întâmplărilor lor în cele ce urmează.", "Acum, regele Mosia nu avea pe nimeni căruia să-i dea pe mână împărăţia, căci nu era nici un fiu de-al lui care putea să ia împărăţia în primire.", "De aceea, a luat cronicile care erau gravate pe plăcile de aramă, precum şi plăcile lui Nefi şi toate lucrurile pe care el le ţinuse şi le păstrase după poruncile lui Dumnezeu, după ce le tălmăcise şi pusese să fie scrise cronicile care erau făcute pe plăcile de aur ce fuseseră găsite de poporul lui Limhi, care i-au fost date acestuia de mâna lui Limhi;", "Şi a făcut aceasta din cauza îngrijorării mari a poporului său; căci ei erau dornici peste măsură să cunoască despre poporul acela care fusese distrus.", "Şi acum, el le-a tălmăcit cu ajutorul celor două pietre care erau montate în cele două margini ale unui arc.", "Acum, aceste lucruri erau pregătite de la început şi erau transmise din generaţie în generaţie cu scopul de a tălmăci limbile;", "Şi ele au fost ţinute şi păstrate de către mâna Domnului, pentru ca El să dezvăluie fiecărei fiinţe care stăpânea pământul nedreptatea şi lucrurile abominabile poporului Său.", "Şi oricine are aceste lucruri se numeşte văzător, după obiceiul timpurilor din vechime.", "Acum, după ce Mosia a terminat de tălmăcit aceste cronici, iată, ele au făcut o relatare a poporului care fusese distrus, din timpul când ei au fost distruşi la clădirea marelui turn, în timpul când Domnul a încurcat limbile popoarelor şi ei au fost împrăştiaţi pe suprafaţa întregului pământ, da, chiar din acel timp şi înapoi, până la facerea lui Adam.", "Acum, această relatare a făcut ca poporul lui Mosia să jeluiască foarte mult, da, ei erau plini de durere; cu toate acestea, ea le-a dat lor multe cunoştinţe, de care ei s-au bucurat.", "Iar această relatare va fi scrisă de aici încolo; căci iată, este potrivit ca tot poporul să cunoască lucrurile care sunt scrise în această relatare.", "Şi acum, aşa după cum v-am spus vouă că, după ce regele Mosia făcuse aceste lucruri, el a luat plăcile de aramă, precum şi toate lucrurile pe care le ţinuse şi le-a dat lui Alma, care era fiul lui Alma; da, toate cronicile şi, de asemenea, tălmăcitoarele le-a dat lui şi i-a poruncit să le ţină şi să le păstreze; şi, de asemenea, să ţină o cronică a poporului, transmiţându-le de la o generaţie la alta, tot aşa cum ele au fost transmise din timpul când Lehi a plecat din Ierusalim."]}, {"name": "29", "verses": ["Acum, când Mosia a făcut aceasta, el a trimis solii în toată ţara, la tot poporul, dorind să cunoască voinţa sa despre cine trebuia să fie regele lor.", "Şi s-a întâmplat că glasul poporului s-a auzit, zicând: Noi dorim ca Aaron, fiul tău, să fie regele şi conducătorul nostru.", "Acum, Aaron s-a dus în ţara lui Nefi, de aceea, regele nu putea să-i dea lui ţara; şi nici Aaron nu voia să ia ţara asupra sa; şi nici ceilalţi dintre fiii lui Mosia nu voiau să ia asupra lor împărăţia.", "De aceea, regele Mosia iarăşi a trimis solii poporului; da, chiar un mesaj scris a trimis poporului. Şi acestea erau cuvintele care erau scrise, zicând:", "Iată, o, poporul meu sau fraţii mei, căci eu vă respect pe voi ca pe fraţii mei, eu doresc ca voi să vă gândiţi la lucrul pentru care aţi fost chemaţi să vă gândiţi—căci voi doriţi să aveţi un rege.", "Acum, eu vă declar vouă că acela căruia împărăţia îi aparţine de drept a refuzat şi nu va lua împărăţia asupra lui.", "Şi acum, dacă altul ar fi să fie numit în locul lui, iată, mă tem că aceasta ar isca vrajbe între voi. Şi cine ştie dacă fiul meu, căruia împărăţia îi aparţine, nu se va mânia şi nu va lua cu el o parte din acest popor, ceea ce ar cauza războaie şi vrajbe între voi, ceea ce ar face să fie multă vărsare de sânge şi să se strice calea Domnului, da, şi s-ar distruge sufletele multor oameni.", "Acum, vă spun vouă, să fim înţelepţi şi să judecăm aceste lucruri, căci noi nu avem nici un drept să-l distrugem pe fiul meu, nici nu avem dreptul să distrugem pe altul care ar fi numit în locul lui.", "Şi dacă fiul meu se va întoarce iarăşi la mândria sa şi la lucrurile sale deşarte, el îşi va aduce aminte de lucrurile pe care le-a spus şi îşi va cere dreptul său la regat, ceea ce ar cauza ca el şi acest popor să facă multe păcate.", "Şi acum, să fim înţelepţi şi să aşteptăm cu bucurie aceste lucruri şi să facem ceea ce aduce pace acestui popor.", "De aceea, voi fi regele vostru până la sfârşitul zilelor mele; cu toate acestea, să numim judecători, care să judece poporul acesta după legea noastră; şi vom aranja din nou treburile acestui popor, căci vom numi oameni înţelepţi ca să fie judecători, care vor judeca acest popor după poruncile lui Dumnezeu.", "Acum, este mai bine ca un om să fie judecat de Dumnezeu decât de un om, căci judecăţile lui Dumnezeu sunt întotdeauna drepte, dar judecăţile omului nu sunt întotdeauna drepte.", "De aceea, dacă ar fi posibil ca voi să aveţi oameni drepţi ca să fie regii voştri, care vor întemeia legile lui Dumnezeu şi vor judeca acest popor după poruncile Lui, da, dacă voi aţi putea avea oameni ca să fie regii voştri, care să facă tot aşa cum tatăl meu, Beniamin, a făcut pentru acest popor—vă spun eu vouă, dacă întotdeauna ar fi cazul, atunci ar fi potrivit ca voi să aveţi întotdeauna regi care să domnească asupra voastră.", "Şi chiar eu însumi am muncit cu toată puterea şi priceperea pe care le-am avut ca să vă învăţ pe voi poruncile lui Dumnezeu şi să stabilesc pace peste toată ţara, pentru ca să nu fie războaie, nici conflicte, nici furturi, nici jafuri, nici crime, nici alte feluri de nedreptăţi.", "Şi pe oricine care a făcut o nedreptate l-am pedepsit după crima pe care a făptuit-o, după legea care ne-a fost dată nouă de către strămoşii noştri.", "Acum, vă spun vouă că, pentru că nici unul dintre oameni nu este drept, nu este potrivit ca voi să aveţi un rege sau regi să domnească asupra voastră.", "Căci iată cât de multă nedreptate face un rege ticălos ca să se întâmple, da, şi ce distrugere mare!", "Da, aduceţi-vă aminte de regele Noe, de păcatul şi de lucrurile lui abominabile, precum şi de ticăloşia şi de lucrurile abominabile ale poporului său. Iată ce distrugere mare a venit peste ei; şi, de asemenea, din cauza nedreptăţilor lor, ei au fost duşi în sclavie.", "Şi dacă nu ar fi fost mijlocirea Creatorului lor cel Atotînţelept, iar aceasta datorită pocăinţei lor sincere, ei ar fi trebuit să rămână în sclavie, fără scăpare până acum.", "Dar iată, El i-a eliberat pentru că ei s-au umilit în faţa Lui; şi pentru că ei L-au implorat cu putere, El i-a eliberat din sclavie; şi astfel lucrează Domnul cu puterea Sa în toate cazurile printre copiii oamenilor, întinzându-şi braţul îndurării Sale către aceia care şi-au pus încrederea în El.", "Şi iată, acum vă spun eu vouă, nu puteţi să detronaţi pe un rege nedrept, decât numai prin multe conflicte şi prin multă vărsare de sânge.", "Căci iată, el are prietenii lui în nedreptate şi îşi păstrează gărzile în jurul său; şi distruge legile celor care au domnit într-un fel drept înaintea sa; şi calcă sub picioarele sale poruncile lui Dumnezeu;", "Şi el face legi şi le trimite poporului său, da, legi după felul ticăloşiei sale; şi oricine nu se supune legilor lui, pe acela îl distruge; şi asupra oricui se răzvrăteşte împotriva lui va trimite oştirile sale cu război, iar dacă poate, atunci îl va distruge; şi astfel, un rege nedrept schimbă în rău căile care sunt drepte.", "Şi acum, iată, vă spun eu vouă, nu este potrivit ca asemenea lucruri abominabile să vină asupra voastră.", "De aceea, alegeţi prin glasul poporului judecători care să vă judece după legile care v-au fost date de către strămoşii voştri, care sunt corecte şi care le-au fost date lor de către mâna Domnului.", "Acum, nu este obişnuit ca glasul poporului să dorească ceva care este împotriva a ceea ce este drept; dar este obişnuit ca partea cea mai mică a poporului să dorească ceea ce nu este drept; de aceea, aceasta trebuie să aveţi voi grijă şi s-o faceţi lege—să rezolvaţi problemele voastre după glasul poporului.", "Şi dacă va veni timpul ca glasul poporului să aleagă nedreptatea, atunci este timpul ca judecăţile lui Dumnezeu să vină asupra voastră; da, atunci este timpul ca El să abată asupra voastră o mare distrugere, tot aşa cum El a abătut în trecut asupra acestei ţări.", "Şi acum, dacă aveţi judecători şi ei nu vă judecă după legile date, atunci puteţi cere ca ei să fie judecaţi de un judecător superior.", "Dacă înalţii voştri judecători nu dau judecăţi drepte, atunci voi va trebui să faceţi ca un număr mic de judecători de rang mai mic să se adune laolaltă şi să-i judece pe înalţii judecători după glasul poporului.", "Şi vă poruncesc vouă să faceţi aceste lucruri în frica Domnului; şi vă poruncesc vouă să faceţi aceste lucruri şi să nu aveţi nici un rege; că dacă aceşti oameni fac păcate şi nedreptăţi, atunci ei vor trebui să răspundă cu propriile lor capete.", "Căci iată, vă spun eu vouă, păcatele multor oameni au fost cauzate de nedreptăţile regilor lor; de aceea, nedreptăţile lor se întorc înapoi peste capetele regilor lor.", "Şi acum, eu doresc ca această inegalitate să nu mai existe în această ţară, mai ales pentru acest popor al meu; ci doresc ca această ţară să fie o ţară a libertăţii şi fiecare om să se bucure de aceleaşi drepturi şi privilegii atât timp cât Domnul va găsi de cuviinţă ca noi să trăim şi să moştenim această ţară, da, atât timp cât oricare dintre urmaşii noştri vor rămâne pe faţa pământului.", "Şi mult mai multe lucruri le-a scris lor regele Mosia, dezvăluindu-le toate grijile şi încercările unui rege drept, da, toate muncile sufletului său pentru poporul său, ca şi toate plângerile poporului către regele lor; şi el le-a explicat lor toate acestea.", "Şi le-a spus că aceste lucruri trebuia să nu se întâmple; dar că povara trebuia să cadă pe toţi oamenii pentru ca fiecare om să poarte partea sa.", "Şi, de asemenea, le-a dezvăluit toate dezavantajele de a avea un rege nedrept care să domnească peste ei.", "Da, toate nedreptăţile şi lucrurile lui abominabile şi toate războaiele şi conflictele, vărsările de sânge, furturile şi jefuirile, curviile şi tot felul de nedreptăţi care nu pot fi numărate—spunându-le că aceste lucruri nu trebuie să fie, că acestea erau cu totul opuse poruncilor lui Dumnezeu.", "Şi acum s-a întâmplat că, după ce regele Mosia a trimis aceste lucruri către popor, ei au fost convinşi de adevărul cuvintelor lui.", "De aceea, au renunţat la dorinţa lor de a avea un rege şi au devenit foarte nerăbdători ca fiecare om să aibă o şansă egală în toată ţara; da, şi fiecare om şi-a exprimat dorinţa să răspundă pentru propriile sale păcate.", "De aceea, s-a întâmplat că ei s-au adunat laolaltă în cete în toată ţara ca să anunţe cu glasurile lor cine trebuia să le fie judecătorii, ca să-i judece după legea care le-a fost dată; şi erau foarte bucuroşi datorită libertăţii care le-a fost dată.", "Şi ei s-au întărit în iubirea lor pentru Mosia; da, ei l-au respectat mai mult decât pe oricare alt om; căci nu s-au uitat la el ca la un tiran care căuta câştig, da, acel câştig care corupe sufletul; căci el nu a cerut bogăţii de la ei, nici nu s-a bucurat în vărsări de sânge; ci a stabilit pace în ţară şi a făcut ca ei să fie eliberaţi din orice fel de sclavie; de aceea ei l-au respectat, da, foarte mult, peste măsură.", "Şi s-a întâmplat că ei au numit judecători ca să domnească asupra lor sau să-i judece pe ei după lege; şi aceasta au făcut-o ei în toată ţara.", "Şi s-a întâmplat că Alma a fost numit să fie primul judecător-şef, el, de asemenea, fiind şi marele preot, tatăl lui dându-i această poziţie, precum şi sarcina legată de treburile Bisericii.", "Şi acum, s-a întâmplat că Alma a mers pe căile Domnului şi a ţinut poruncile Lui şi a făcut judecăţi drepte; şi a fost pace neîntreruptă în ţară.", "Şi astfel, a început domnia judecătorilor în toată ţara lui Zarahemla, printre toţi oamenii care se numeau nefiţi; iar Alma a fost primul judecător-şef.", "Şi acum s-a întâmplat că tatăl lui a murit, fiind bătrân, de optzeci şi doi de ani, după ce a trăit ca să îndeplinească poruncile lui Dumnezeu.", "Şi s-a întâmplat că Mosia, de asemenea, a murit în al treizeci şi treilea an al domniei sale, fiind bătrân de şaizeci şi trei de ani; făcând în total cinci sute nouă ani de la timpul când Lehi a plecat din Ierusalim.", "Şi astfel s-a terminat domnia regilor asupra poporului lui Nefi; şi astfel s-au terminat zilele lui Alma care era întemeietorul bisericii lor."]}]}, "alma": {"name": "Alma", "chapters": [{"name": "1", "verses": ["Acum, s-a întâmplat că în primul an al domniei judecătorilor peste poporul lui Nefi, de acum înainte, regele Mosia a mers pe calea pe care merge toată lumea, a purtat un război bun, a mers cu dreptate înaintea lui Dumnezeu, nu a lăsat pe nimeni să domnească în locul lui; şi, pe lângă acestea, el a întemeiat legi şi acestea au fost recunoscute de către popor; de aceea, ei erau obligaţi să se supună legilor pe care el le făcuse.", "Şi s-a întâmplat că în primul an al domniei lui Alma în scaunul de judecată, un om a fost adus înaintea lui ca să fie judecat, un om care era mare de statură şi care era cunoscut pentru puterea lui mare.", "Şi el mersese prin popor predicând ceea ce el numea cuvântul lui Dumnezeu, dar care era împotriva bisericii; declarând poporului că fiecare preot şi învăţător trebuie să devină plăcuţi oamenilor; şi că ei nu trebuie să lucreze cu mâinile lor, ci că trebuie să fie întreţinuţi de către popor.", "Şi el, de asemenea, a depus mărturie către popor că întreaga omenire va fi salvată în ultima zi şi că ei nu trebuie să se teamă şi nici să tremure, ci că ei pot să-şi înalţe capul şi să se bucure; căci Domnul i-a creat pe toţi oamenii şi El, de asemenea, i-a mântuit pe toţi oamenii; şi la sfârşit, toţi oamenii trebuia să aibă viaţă veşnică.", "Şi s-a întâmplat că el a predicat aceste lucruri atât de mult, încât mulţi au crezut în cuvintele lui, chiar atât de mulţi, încât ei au început să-l întreţină şi să-i dea bani.", "Şi el a început să fie înălţat în mândria inimii sale şi să poarte veşminte foarte scumpe, da, şi chiar a început să întemeieze o biserică după felul predicilor sale.", "Şi s-a întâmplat că atunci când el s-a dus ca să predice acelora care credeau în cuvântul lui, a întâlnit un om care aparţinea de Biserica lui Dumnezeu, da, chiar unul dintre învăţătorii lor; şi el a început a se contrazice cu el într-un mod înverşunat, cum că el putea să ducă în rătăcire poporul Bisericii; dar omul l-a înfruntat, mustrându-l cu cuvintele lui Dumnezeu.", "Acum, numele acestui om era Ghedeon; şi el era acela care a fost o unealtă în mâinile lui Dumnezeu, eliberând poporul lui Limhi din sclavie.", "Acum, pentru că Ghedeon l-a înfruntat cu cuvintele lui Dumnezeu, el era mânios pe Ghedeon şi şi-a scos sabia şi a început să-l lovească. Acum, Ghedeon fiind împovărat de mulţi ani, de aceea, el nu a fost în stare să reziste la loviturile lui, de aceea, el a fost ucis de sabie.", "Iar omul care l-a ucis pe el a fost luat de către oamenii din Biserică şi a fost adus înaintea lui Alma ca să fie judecat după crimele pe care le-a făptuit.", "Şi s-a întâmplat că el a stat înaintea lui Alma şi a pledat pentru el însuşi cu mult curaj.", "Dar Alma i-a spus: Iată, aceasta este prima dată când vicleşugul preoţesc a fost adus acestui popor. Şi iată, tu nu eşti vinovat numai de vicleşugul preoţesc, dar te-ai şi străduit să-l impui cu sabia; şi dacă vicleşugul preoţesc s-ar impune în acest popor, atunci acesta ar dovedi distrugerea sa totală.", "Şi tu ai vărsat sângele unui om drept, da, un om care a făcut mult bine acestui popor; şi dacă noi te-am cruţa, atunci sângele lui s-ar întoarce asupra noastră pentru răzbunare.", "De aceea, tu eşti condamnat la moarte după legea care ne-a fost dată nouă de către Mosia, ultimul rege al nostru; şi care a fost recunoscută de acest popor; de aceea, acest popor trebuie să se supună legii.", "Şi s-a întâmplat că l-au luat pe el; şi numele lui era Nehor; şi l-au dus pe el până în vârful dealului Manti; şi acolo el a fost făcut să recunoască sau, mai degrabă a recunoscut, între cer şi pământ, că ceea ce el a predicat poporului era împotriva cuvântului lui Dumnezeu; şi acolo a suferit o moarte ruşinoasă.", "Cu toate acestea, aceasta nu a pus capăt răspândirii vicleşugului preoţesc prin ţară; căci erau mulţi care iubeau lucrurile lumeşti, deşarte şi ei umblau predicând doctrine neadevărate; şi au făcut aceasta de dragul bogăţiilor şi onorurilor.", "Cu toate acestea, ei nu îndrăzneau să mintă, dacă erau descoperiţi, de frica legii, fiindcă mincinoşii erau pedepsiţi; de aceea, ei pretindeau că predicau aşa cum era credinţa lor; şi acum, legea nu avea nici o putere asupra nici unui om datorită credinţei lui.", "Şi ei nu îndrăzneau să fure de frica legii, căci aşa ceva era pedepsit; nici nu îndrăzneau să jefuiască, nici să omoare, căci cel care omora era pedepsit cu moartea.", "Dar s-a întâmplat că cei care nu aparţineau de Biserica lui Dumnezeu au început să-i persecute pe cei care aparţineau de Biserica lui Dumnezeu şi care luaseră asupra lor numele lui Hristos.", "Da, ei i-au persecutat pe aceştia cu tot felul de cuvinte şi aceasta din cauza umilinţei lor; pentru că ei nu erau mândri în ochii lor proprii şi pentru că ei îşi împărtăşeau unul altuia cuvântul lui Dumnezeu, fără bani şi fără preţ.", "Acum, era o lege foarte strictă printre oamenii Bisericii, ca nici un om aparţinând Bisericii să nu se ridice şi să persecute pe cei care nu aparţineau bisericii şi că nu trebuia să existe nici o persecuţie printre ei.", "Cu toate acestea, erau mulţi printre ei care au început să fie mândri şi au început să înfrunte aprins pe adversarii lor, chiar şi până la bătăi; da, puteau chiar să se lovească unul pe altul cu pumnii.", "Acum, aceasta era în al doilea an al domniei lui Alma şi era motiv de mare suferinţă pentru Biserică; da, era motiv de mare încercare pentru Biserică.", "Căci inimile multora erau împietrite, iar numele lor erau şterse pentru ca nimeni din poporul lui Dumnezeu să nu-şi mai aducă aminte de ele. Şi, de asemenea, mulţi s-au retras dintre ei.", "Acum, aceasta a fost o mare încercare pentru cei care stăteau fermi în credinţa lor; cu toate acestea, ei au rămas statornici şi neclintiţi în ţinerea poruncilor lui Dumnezeu şi au suportat cu răbdare persecuţia care s-a abătut din plin asupra lor.", "Iar când preoţii şi-au părăsit muncile lor ca să răspândească cuvântul lui Dumnezeu printre oameni, oamenii, de asemenea, şi-au părăsit munca lor ca să asculte cuvântul lui Dumnezeu. Iar când preoţii le-au dat lor cuvântul lui Dumnezeu, toţi s-au reîntors cu sârguinţă la muncile lor; iar preotul nu se preţuia pe el însuşi mai presus de cei care-l ascultau, căci preotul nu era mai bun decât cei care-l ascultau; şi nici învăţătorul nu era mai presus decât cei care învăţau; şi astfel, ei erau egali şi făceau toată munca, fiecare om după puterea sa.", "Şi ei au împărţit din avuţiile lor, fiecare om după ceea ce avea, celor săraci şi celor nevoiaşi şi celor bolnavi şi celor suferinzi; şi ei nu purtau veşminte scumpe, totuşi erau îngrijiţi şi plăcuţi.", "Şi în felul acesta au întemeiat ei treburile Bisericii; şi astfel au început ei iarăşi să aibă pace neîntreruptă, în ciuda tuturor persecuţiilor lor.", "Şi acum, datorită statorniciei Bisericii, ei au început să fie deosebit de bogaţi, având din abundenţă toate lucrurile de care aveau nevoie—o abundenţă de turme şi de cirezi şi de animale îngrăşate de tot felul, precum şi abundenţă de grâne şi de aur şi de argint şi de lucruri preţioase şi abundenţă de mătase şi de pânzeturi frumos ţesute şi tot felul de stofe bune ţesute acasă.", "Şi astfel, în starea lor de prosperitate, ei nu au alungat pe nimeni care era gol sau flămând, însetat sau bolnav, sau care nu primise îngrijire; şi nu şi-au îndreptat inimile către bogăţii; de aceea, ei erau darnici cu toţi, bătrâni şi tineri, sclavi sau liberi, bărbaţi şi femei, fie că erau din afara Bisericii sau aparţineau Bisericii, neţinând seama de nimic atunci când era vorba de o persoană în nevoie.", "Şi astfel, ei au prosperat şi au devenit mult mai bogaţi decât cei care nu aparţineau Bisericii.", "Căci cei care nu aparţineau Bisericii se dedau la vrăjitorii şi la idolatrie sau lene şi la vorbe fără sens şi la invidie şi la conflicte; purtând veşminte scumpe; crescând în mândrie în propriii lor ochi; persecutau, minţeau, furau, jefuiau, preacurveau şi făceau crime şi tot felul de alte ticăloşii; cu toate acestea, legea a fost aplicată tuturor care greşeau, atât de mult pe cât era posibil.", "Şi s-a întâmplat că aplicând legea în felul acesta, fiecare om suferind după ceea ce el a făptuit, ei au devenit mai liniştiţi şi nu au îndrăznit să facă nici o ticăloşie pe faţă; de aceea, a fost multă pace printre poporul lui Nefi până în al cincilea an al domniei judecătorilor."]}, {"name": "2", "verses": ["Şi s-a întâmplat că la începutul celui de al cincilea an al domniei lor, un conflict a început între oameni; căci un anumit om, numit Amlici, el fiind un om foarte viclean da, un om înţelept după înţelepciunea lumească, el fiind de ordinul aceluia care îl ucisese pe Ghedeon cu sabia şi care fusese omorât după lege—", "Acum, acest Amlici, prin viclenia lui, a tras după el în rătăcire pe mulţi; chiar atât de mulţi încât ei au început să fie foarte puternici; şi au început să facă eforturi ca să-l aşeze pe Amlici rege peste popor.", "Acum, aceasta era foarte alarmant pentru poporul Bisericii, precum şi pentru toţi cei care nu fuseseră duşi în rătăcire de argumentele convingătoare ale lui Amlici; căci ei ştiau că, după legea lor, asemenea lucruri trebuie să fie stabilite prin glasul poporului.", "De aceea, dacă ar fi fost posibil ca Amlici să câştige glasul poporului, el fiind un om ticălos, i-ar fi privat pe ei de drepturile şi privilegiile Bisericii; căci intenţia lui era să distrugă Biserica lui Dumnezeu.", "Şi s-a întâmplat că oamenii s-au adunat laolaltă pe tot cuprinsul ţării, fiecare om după mintea lui, fie că erau de partea lui Amlici, fie împotriva lui, în cete separate, având multe certuri şi conflicte surprinzătoare unul cu altul.", "Şi astfel, ei s-au adunat cu toţii laolaltă ca să-şi ridice glasurile în legătură cu această problemă; şi au fost târâţi în faţa judecătorilor.", "Şi s-a întâmplat că glasul poporului s-a ridicat împotriva lui Amlici, încât el nu a fost făcut rege peste popor.", "Acum, aceasta a adus multă bucurie în inimile celor care erau împotriva lui; dar Amlici i-a aţâţat pe cei care erau de partea sa ca să se înfurie împotriva celor care nu erau de partea sa.", "Şi s-a întâmplat că ei s-au adunat cu toţii laolaltă şi l-au uns pe Amlici să fie regele lor.", "Acum, când Amlici a fost făcut rege peste ei, le-a poruncit să pună mâna pe arme şi să se ridice împotriva fraţilor lor; şi a făcut aceasta pentru ca să-i poată subjuga.", "Acum, poporul lui Amlici era cunoscut după numele lui Amlici, fiind numiţi amliciţi; iar ceilalţi erau numiţi nefiţi, sau poporul lui Dumnezeu.", "Şi acum, poporul nefiţilor ştia despre intenţiile amliciţilor şi, de aceea, s-a pregătit să-i înfrunte; da, s-a înarmat cu săbii şi cu paloşe, cu arcuri şi cu săgeţi, cu pietre şi cu praştii şi cu tot felul de arme de război de toate categoriile.", "Şi astfel, erau pregătiţi să-i întâlnească pe amliciţi în timpul sosirii lor. Şi au fost numiţi căpitani şi căpitani-superiori şi căpitani-şefi, după numărul lor.", "Şi s-a întâmplat că Amlici i-a înarmat pe oamenii săi cu tot felul de arme de război de toate categoriile; şi el, de asemenea, a numit şefi şi conducători peste oamenii săi ca să-i conducă pe aceştia împotriva fraţilor lor.", "Şi s-a întâmplat că amliciţii au venit la dealul Amnihu, care era la miazăzi de râul Sidon, care curgea prin ţara lui Zarahemla; şi acolo au început să facă război cu nefiţii.", "Acum, Alma fiind judecător-şef şi guvernatorul poporului lui Nefi, el s-a ridicat prin urmare, împreună cu poporul său, da, cu căpitanii săi şi cu căpitanii-şefi, da, în fruntea oştirilor sale, ca să lupte împotriva amliciţilor.", "Şi au început să-i ucidă pe amliciţi pe dealul de la miazăzi de Sidon. Iar amliciţii s-au bătut cu nefiţii din răsputeri, într-atât de mult, încât mulţi dintre nefiţi au căzut în faţa amliciţilor.", "Cu toate acestea, Domnul a întărit braţul nefiţilor, încât ei i-au măcelărit pe amliciţi într-un mare măcel, aşa că aceştia au început să fugă din faţa lor.", "Şi s-a întâmplat că nefiţii i-au urmărit pe amliciţi toată ziua aceea şi i-au măcelărit cu mult măcel într-atât, încât douăsprezece mii cinci sute treizeci şi două de suflete de amliciţi au fost ucise; iar dintre nefiţi au fost ucise şase mii cinci sute şaizeci şi două de suflete.", "Şi s-a întâmplat că, atunci când Alma nu a mai putut să-i urmărească pe amliciţi, el a decis ca oamenii săi să-şi instaleze corturile în valea lui Ghedeon, valea fiind numită după acel Ghedeon care fusese ucis de mâna lui Nehor cu sabia; şi în această vale şi-au instalat nefiţii corturile lor pentru noapte.", "Iar Alma a trimis spioni ca să urmărească pe cei rămaşi dintre amliciţi, pentru ca să afle planurile şi uneltirile lor ca să poată să se pună la adăpost de ei şi să-şi poată apăra poporul de la distrugere.", "Acum, cei pe care i-a trimis ca să pândească tabăra amliciţilor se numeau Zeram şi Amnor, Manti şi Limher; aceştia erau cei care s-au dus împreună cu oamenii lor ca să pândească tabăra Amliciţilor.", "Şi s-a întâmplat că în ziua următoare ei s-au întors în tabăra nefiţilor în mare grabă, fiind împietriţi şi îngroziţi de frică, zicând:", "Iată, am urmărit tabăra amliciţilor şi, spre marea noastră uimire, în ţara lui Minon, peste ţara lui Zarahemla, în drumul către ţara lui Nefi, noi am văzut o mare oştire a lamaniţilor; şi iată, Amliciţii s-au unit cu ei;", "Şi ei sunt asupra fraţilor noştri în ţara aceea; iar aceştia fug dinaintea lor cu turmele şi cu nevestele şi cu copiii lor către oraşul nostru; şi dacă noi nu ne grăbim, ei vor pune stăpânire pe oraşul nostru şi pe părinţii şi nevestele noastre, iar copiii noştri vor fi ucişi.", "Şi s-a întâmplat că oamenii lui Nefi şi-au luat corturile şi au plecat din valea lui Ghedeon către oraşul lor, care era oraşul lui Zarahemla.", "Şi iată, când ei treceau râul Sidon, lamaniţii şi Amliciţii, fiind numeroşi ca nisipul mării, au năvălit asupra lor ca să-i distrugă.", "Cu toate acestea, nefiţii, au fost întăriţi de mâna Domnului, deoarece s-au rugat Lui cu putere ca El să-i elibereze din mâinile duşmanilor lor, şi, de aceea, Domnul le-a auzit strigătele şi i-a întărit, iar lamaniţii şi amliciţii au căzut în faţa lor.", "Şi s-a întâmplat că Alma s-a luptat cu Amlici cu sabia, faţă în faţă; şi ei s-au confruntat cu putere unul cu altul.", "Şi s-a întâmplat că Alma, fiind un om al lui Dumnezeu, fiind mânat de multă credinţă, a implorat, zicând: O, Doamne, ai milă şi salvează-mi viaţa, pentru ca să pot să fiu un instrument în mâinile Tale, ca să salvez şi să păstrez acest popor.", "Acum, când Alma a spus aceste cuvinte, el s-a confruntat iarăşi cu Amlici; şi el a căpătat putere într-atâta, încât l-a ucis pe Amlici cu sabia.", "Şi, de asemenea, s-a luptat cu regele lamaniţilor; dar regele lamaniţilor a fugit dinaintea lui Alma şi şi-a trimis gărzile ca să se lupte cu Alma.", "Dar Alma şi cu gărzile sale s-au luptat cu gărzile regelui lamaniţilor până când le-au ucis şi le-au împins înapoi.", "Şi astfel a curăţat pământul sau, mai degrabă, malul care era la apus de râul Sidon, aruncând în apele Sidonului trupurile lamaniţilor care fuseseră ucişi pentru ca astfel poporul său să poată avea loc să treacă apa şi să se lupte cu lamaniţii şi cu amliciţii pe partea de apus a râului Sidon.", "Şi s-a întâmplat că atunci când au trecut toţi râul Sidon, lamaniţii şi amliciţii au început să fugă din faţa lor, cu toate că ei erau atât de numeroşi, încât nici nu puteau fi număraţi.", "Şi ei au fugit din faţa nefiţilor către pustiul care era la apus şi la miazănoapte, departe, dincolo de graniţele ţării; iar nefiţii i-au urmărit cu toată puterea şi i-au ucis.", "Da, ei au fost înconjuraţi din toate părţile şi au fost ucişi şi goniţi până când au fost împrăştiaţi la apus şi la miazănoapte, până când aceştia au împânzit pustiul ce se numea Hermaunţ; şi acesta era acea parte a pustiului care era invadată de animale sălbatice şi hămesite.", "Şi s-a întâmplat că mulţi au murit în pustiu din cauza rănilor şi au fost devoraţi de animalele acelea sălbatice, precum şi de vulturii din ceruri; iar oasele lor au fost găsite şi au fost adunate într-o movilă pe pământ."]}, {"name": "3", "verses": ["Şi s-a întâmplat că nefiţii care nu au fost ucişi de armele de război, după ce i-au îngropat pe cei care fuseseră ucişi—acum, numărul celor ucişi nu era numărat din cauza mărimii numărului lor—după ce ei au terminat de îngropat morţii, ei s-au reîntors la ţinuturile şi la casele lor, la nevestele şi la copiii lor.", "Acum, multe femei şi copii fuseseră ucişi cu sabia, precum şi multe dintre turmele şi cirezile lor; şi, de asemenea, multe dintre câmpiile lor cu grâne fuseseră distruse, pentru că ele fuseseră călcate în picioare de oştirile de oameni.", "Şi acum, mulţi dintre lamaniţii şi amliciţii care fuseseră ucişi pe malul râului Sidon au fost aruncaţi în apele Sidonului; şi iată, oasele lor sunt în adâncurile mării şi ele sunt multe.", "Iar Amliciţii erau deosebiţi de nefiţi, pentru că ei se însemnaseră pe ei înşişi cu roşu pe frunte, după obiceiul lamaniţilor; cu toate acestea, ei nu-şi răseseră capul la fel ca lamaniţii.", "Acum, capetele lamaniţilor erau rase; şi ei erau goi în afară de pieile care erau puse ca un brâu în jurul coapselor lor, şi de armurile care erau puse în jurul lor, şi de arcurile şi săgeţile lor, de pietrele, şi de praştiile lor şi tot aşa mai departe.", "Iar pielea lamaniţilor era închisă la culoare, după însemnarea care fusese pusă pe strămoşii lor, care era un blestem peste ei din cauza încălcărilor lor şi a răzvrătirii împotriva fraţilor lor, care erau Nefi, Iacov, Iosif şi Sam, care erau oameni drepţi şi sfinţi.", "Iar fraţii lor au căutat să-i distrugă pe ei, de aceea au fost blestemaţi; iar Domnul Dumnezeu a pus un semn asupra lor, da, pe Laman şi pe Lemuel şi, de asemenea, pe fiii lui Ismael şi pe femeile ismaelite.", "Şi aceasta s-a făcut pentru ca seminţia lor să poată să se deosebească de seminţia fraţilor lor, pentru ca prin aceasta Domnul Dumnezeu să poată să păstreze poporul Său, pentru ca ei să nu se amestece şi să creadă în tradiţii incorecte, ceea ce ar dovedi distrugerea lor.", "Şi s-a întâmplat că oricine îşi amesteca seminţia cu aceea a lamaniţilor aducea acelaşi blestem asupra seminţiei sale.", "De aceea, oricine tolera să fie dus în rătăcire de către lamaniţi era chemat sub căpetenia lor şi era pus pe el un semn.", "Şi s-a întâmplat că oricine nu voia să creadă în tradiţiile lamaniţilor, dar credea în cronicile acelea care fuseseră aduse din ţara Ierusalimului şi, de asemenea, în tradiţia strămoşilor lor, care erau corecte, care credea în poruncile lui Dumnezeu şi le ţinea au fost numiţi, de atunci încoace, nefiţi sau poporul lui Nefi—", "Şi aceştia erau cei care au păstrat cronicile, care sunt adevărate, despre poporul lor şi, de asemenea, despre poporul lamaniţilor.", "Acum, noi ne întoarcem iarăşi la Amliciţi, căci ei, de asemenea, aveau un semn pus pe ei; da, şi-au pus semnul pe ei înşişi, da chiar un semn roşu pe frunte.", "Astfel, cuvântul lui Dumnezeu este împlinit, căci acestea sunt cuvintele pe care El le-a spus lui Nefi: Iată, i-am blestemat pe lamaniţi şi Eu voi pune un semn pe ei pentru ca ei şi seminţia lor să poată fi deosebiţi de voi şi de seminţia voastră de acum înainte şi până în vecii vecilor, dacă ei nu se vor pocăi de ticăloşia lor şi nu se vor întoarce către Mine pentru ca Eu să am milă de ei.", "Şi iarăşi: Eu voi pune un semn pe acela care îşi amestecă seminţia sa cu fraţii voştri, pentru ca ei să fie, de asemenea, blestemaţi.", "Şi iarăşi: Eu voi pune un semn pe acela care se va lupta împotriva ta şi a seminţiei tale.", "Şi iarăşi vă spun Eu vouă că aceia care se îndepărtează de voi nu vor mai fi numiţi seminţia voastră; şi Eu vă voi binecuvânta pe voi şi pe oricine care va fi numit seminţia voastră, de acum înainte şi în vecii vecilor; şi acestea erau făgăduielile Domnului către Nefi şi seminţia lui.", "Acum, Amliciţii nu ştiau că ei îndeplineau cuvintele lui Dumnezeu atunci când ei au început să se însemneze pe frunte; cu toate acestea, s-au ridicat în răzvrătire deschisă împotriva lui Dumnezeu; de aceea, a fost nevoie ca blestemul să cadă asupra lor.", "Acum, aş dori ca voi să vedeţi că ei şi-au adus blestemul asupra lor înşişi; şi tot aşa, orice om care este blestemat aduce asupra lui propria condamnare.", "Acum s-a întâmplat că nu multe zile după bătălia din ţara lui Zarahemla, care fusese purtată de către lamaniţi şi Amliciţi, o altă oştire a lamaniţilor a năvălit peste poporul nefiţilor în acelaşi loc în care prima oştire i-a întâlnit pe Amliciţi.", "Şi s-a întâmplat că o armată a fost trimisă ca să-i alunge pe ei în afara ţării lor.", "Acum, Alma fiind el însuşi rănit, nu s-a dus de data aceasta la bătălia împotriva lamaniţilor;", "Dar a trimis o oştire numeroasă împotriva lor; şi ei s-au dus şi au ucis pe mulţi dintre lamaniţi, iar pe cei rămaşi i-au alungat în afara graniţelor ţării.", "Şi apoi s-au reîntors şi au început să stabilească pacea în ţară nemaifiind tulburaţi pentru un timp de duşmanii lor.", "Acum, toate lucrurile acestea au fost făcute, da toate aceste războaie şi conflicte au început şi s-au terminat în al cincilea an al domniei judecătorilor.", "Şi într-un an au fost mii şi zeci de mii de suflete trimise în lumea cea veşnică pentru ca ele să-şi culeagă răsplata după faptele lor, fie că ele fuseseră bune sau răi, să culeagă fericire veşnică sau nenorocire veşnică, după spiritul căruia au ales să se supună, fie că acesta era un spirit bun sau unul rău.", "Căci fiecare om primeşte plata de la cel căruia el a ales să i se supună, iar aceasta în acord cu cuvintele spiritului profeţiei; de aceea, aşa să fie, în acord cu adevărul. Şi astfel se termină cel de-al cincilea an al domniei judecătorilor."]}, {"name": "4", "verses": ["Acum, s-a întâmplat că în al şaselea an al domniei judecătorilor asupra poporului lui Nefi nu erau nici conflicte şi nici războaie în ţara lui Zarahemla;", "Dar poporul era în suferinţă, da, în suferinţă mare din cauza pierderii fraţilor lor şi, de asemenea, din cauza pierderii turmelor şi cirezilor lor şi, de asemenea, din cauza pierderii câmpurilor lor cu grâne, care fuseseră călcate în picioare şi distruse de lamaniţi.", "Şi atât de mari erau suferinţele lor, încât fiecare suflet avea motiv să jelească; şi ei au crezut că era judecata lui Dumnezeu trimisă asupra lor din cauza ticăloşiei şi a lucrurilor lor abominabile; de aceea, ei au fost treziţi ca să-şi aducă aminte de datoria lor.", "Şi au început să întemeieze Biserica în întregime; da, şi mulţi au fost botezaţi în apele Sidonului şi au fost uniţi cu Biserica lui Dumnezeu; da, ei au fost botezaţi de către mâna lui Alma, care fusese uns mare preot peste poporul Bisericii de mâna tatălui său, Alma.", "Şi s-a întâmplat că în cel de-al şaptelea an al domniei judecătorilor, erau cam trei mii cinci sute de suflete care s-au unit cu Biserica lui Dumnezeu şi au fost botezate. Şi astfel, s-a terminat cel de-al şaptelea an al domniei judecătorilor peste poporul lui Nefi; şi a fost pace neîntreruptă în tot acel timp.", "Şi s-a întâmplat că în cel de-al optulea an al domniei judecătorilor, oamenii Bisericii au început să devină mândri din cauza bogăţiilor lor deosebit de mari, şi a mătăsurilor fine şi a ţesăturilor lor frumos făcute, şi din cauza turmelor şi a cirezilor lor cele multe, şi a aurului, şi a argintului, şi a lucrurilor preţioase de tot felul pe care le căpătaseră prin hărnicia lor; şi prin toate aceste lucruri s-au înălţat în mândrie în propriii lor ochi, pentru că ei începuseră să poarte veşminte foarte scumpe.", "Acum, acesta a fost prilej de mare suferinţă pentru Alma, da, şi pentru mulţi dintre oamenii pe care Alma îi rânduise să fie învăţători şi preoţi şi vârstnici în Biserică; da, mulţi dintre ei erau foarte îndureraţi din cauza răutăţii care au văzut că începuse să fie printre oamenii lor.", "Căci ei s-au uitat şi au văzut cu mare întristare că oamenii Bisericii au început să se înalţe în mândrie în faţa propriilor lor ochi şi să-şi îndrepte inimile către bogăţii şi către lucrurile lumeşti deşarte, că ei au început să se batjocorească unul pe altul şi au început să persecute pe aceia care nu credeau conform voinţei şi propriilor lor plăceri.", "Şi astfel, în cel de-al optulea an al domniei judecătorilor, au început să fie mari conflicte printre oamenii Bisericii; da, erau invidii şi conflicte, răutate şi persecuţii şi mândrie, chiar mai mult decât mândria celor care nu aparţineau Bisericii lui Dumnezeu.", "Şi astfel s-a terminat cel de-al optulea an al domniei judecătorilor; iar ticăloşia Bisericii a fost o mare piatră de poticnire pentru cei care nu aparţineau Bisericii; şi astfel Biserica a început să decadă din progresul ei.", "Şi s-a întâmplat că la începutul celui de-al nouălea an, Alma a văzut ticăloşia Bisericii; şi a mai văzut că exemplul Bisericii a început să-i conducă pe cei care erau necredincioşi de la o nedreptate la alta, astfel aducând distrugerea poporului.", "Da, el a văzut mare nedreptate printre oameni, unii dintre ei înălţandu-se pe ei înşişi în mândria lor, dispreţuindu-i pe ceilalţi, întorcând spatele celor care erau nevoiaşi şi celor goi şi celor care erau flămânzi şi celor care erau însetaţi şi celor care erau bolnavi şi în suferinţă.", "Acum, aceasta era pricină mare de plângeri printre oameni, în timp ce alţii se umileau pe ei înşişi, ajutându-i pe cei care aveau nevoie de ajutorul lor, cum ar fi împărţind avuţiile lor la săraci şi la cei nevoiaşi, hrănind pe cei flămânzi şi suferind tot felul de greutăţi de dragul lui Hristos, care trebuia să vină conform spiritului profeţiei;", "Aşteptând ziua aceea, păstrând astfel iertarea păcatelor lor; fiind plini de mare bucurie datorită învierii morţilor după voinţa şi puterea şi Salvarea prin Isus Hristos din legăturile morţii.", "Şi acum, s-a întâmplat că Alma, văzând suferinţele celor umili care Îl urmau pe Dumnezeu, precum şi persecuţiile cu care erau copleşiţi de restul poporului său; şi văzând toate nedreptăţile lor, el a început să fie foarte întristat; cu toate acestea, Spiritul Domnului nu l-a părăsit pe el.", "Şi el a ales pe un om înţelept care era printre vârstnicii bisericii şi i-a dat putere, în acord cu glasul poporului, ca el să facă legi potrivit legilor care fuseseră date şi să le pună în aplicare potrivit cu ticăloşia şi crimele poporului.", "Acum, numele acestui om era Nefiha, iar el a fost numit judecător-şef; şi el stătea în scaunul de judecată ca să judece şi să guverneze poporul.", "Acum, Alma nu i-a dat slujba de a fi mare preot în Biserică, ci el şi-a păstrat slujba de mare preot pentru el însuşi şi a cedat scaunul de judecată lui Nefiha.", "Şi a făcut aceasta pentru ca el însuşi să poată merge printre oamenii lui sau la poporul lui Nefi, pentru ca el să poată să le predice cuvântul lui Dumnezeu, ca să-i aţâţe pentru aducerea aminte a datoriei lor şi pentru ca el să poată doborî, prin cuvântul lui Dumnezeu, toată mândria şi tot vicleşugul şi toate conflictele care erau printre oamenii lui, nevăzând nici o cale ca să-i salveze, decât printr-o mărturie pură împotriva lor.", "Şi astfel, la începutul celui de al nouălea an al domniei judecătorilor peste poporul lui Nefi, Alma a cedat scaunul de judecată lui Nefiha, iar el însuşi s-a dedicat cu totul treburilor marii preoţii a ordinului sfânt al lui Dumnezeu pentru mărturia cuvântului, după spiritul revelaţiei şi al profeţiei."]}, {"name": "5", "verses": ["Şi acum s-a întâmplat că Alma a început să împartă cuvântul lui Dumnezeu către popor, mai întâi în ţara lui Zarahemla şi de acolo mai departe prin toată ţara.", "Şi acestea sunt cuvintele pe care el le-a vorbit către popor în Biserica ce a fost întemeiată în oraşul lui Zarahemla, după cronica lui proprie, zicând:", "Eu, Alma, fiind uns de către tatăl meu, Alma, ca să fiu mare preot peste Biserica lui Dumnezeu, el având putere şi autoritate de la Dumnezeu ca să facă aceste lucruri, iată, vă spun vouă că el a început să întemeieze o Biserică în ţara care era între graniţele lui Nefi; da, ţara care era numită ţara lui Mormon; da, şi el i-a botezat pe fraţii săi în apa Mormonului.", "Şi iată, vă spun vouă, ei au fost eliberaţi din mâinile poporului regelui Noe prin mila şi puterea lui Dumnezeu.", "Şi iată, după aceasta, ei au fost aduşi în sclavie de către mâinile lamaniţilor, în pustiu; da, vă spun vouă, ei erau în robie şi iarăşi Domnul i-a eliberat din sclavie prin puterea cuvântului Său; şi noi am fost aduşi în această ţară şi am început, de asemenea, să întemeiem Biserica lui Dumnezeu în această ţară.", "Şi acum, iată, vă spun vouă, fraţii mei, voi care aparţineţi de această Biserică, aţi păstrat voi suficient amintira robiei strămoşilor voştri? Da, şi aţi păstrat voi în amintire mila Lui şi lunga Lui suferinţă pentru ei? Şi mai mult, aţi păstrat suficient în amintire că El a eliberat sufletele lor din iad?", "Iată, El a schimbat inimile lor; da, El i-a trezit dintr-un somn adânc, iar ei s-au trezit la Dumnezeu. Iată, erau în mijlocul întunericului; cu toate acestea, sufletele lor erau iluminate de lumina cuvântului nepieritor; da, ei erau încercuiţi de legăturile morţii şi de lanţurile iadului şi distrugerea nepieritoare îi aştepta.", "Şi acum vă întreb pe voi, fraţii mei, au fost ei distruşi? Iată, vă spun vouă: Nu, nu au fost.", "Şi iarăşi vă întreb pe voi, au fost legăturile sclaviei rupte şi lanţurile iadului care i-au înconjurat pe ei au fost desfăcute? Vă spun vouă: Da, ele au fost desfăcute, iar sufletele lor au crescut şi ei au cântat iubire mântuitoare. Şi vă spun vouă că ei sunt salvaţi.", "Şi acum, vă întreb pe voi, în ce condiţii sunt salvaţi? Da, ce bază au ei ca să nădăjduiască să fie salvaţi? Care este cauza că ei au fost desfăcuţi din legăturile morţii, da, şi, de asemenea, din lanţurile iadului?", "Iată, vă spun eu vouă—n-a crezut tatăl meu, Alma, în cuvintele care au fost propovăduite de gura lui Abinadi? Şi nu era el un profet sfânt? Nu a vorbit el cuvintele lui Dumnezeu, iar tatăl meu, Alma, l-a crezut?", "Şi, potrivit credinţei lui, s-a produs o mare schimbare în inima lui. Iată, vă spun vouă că lucrul acesta este cu totul adevărat.", "Şi iată, el a predicat cuvântul către strămoşii voştri şi o mare schimbare s-a petrecut în inimile lor şi ei s-au umilit şi şi-au pus nădejdea în Dumnezeul cel Viu şi Adevărat. Şi iată, ei au fost credincioşi până la sfârşit; de aceea, au fost salvaţi.", "Şi acum, iată, vă întreb pe voi, fraţii mei din Biserică, v-aţi născut voi spiritual din Dumnezeu? Aţi primit voi imaginea Lui în înfăţişarea voastră? Aţi şimţit voi această măreaţă schimbare în inimile voastre?", "Daţi voi dovadă de credinţă în mântuirea Aceluia care v-a făcut pe voi? Vă uitaţi voi cu ochiul credinţei şi vedeţi voi acest trup înălţat în nemurire şi această corupţie înălţată la incorupţie, ca să stea înaintea lui Dumnezeu ca să fie judecat după faptele pe care le-a făcut în trupul muritor?", "Vă spun vouă, puteţi voi să vă imaginaţi că auziţi glasul Domnului zicându-vă în ziua aceea: Veniţi la Mine, voi cei binecuvântaţi, căci iată, faptele voastre au fost faptele dreptăţii pe faţa pământului?", "Sau vă imaginaţi voi că aţi putea minţi în faţa Domnului în acea zi, zicând—Doamne, faptele noastre au fost fapte drepte pe faţa pământului—şi că El vă va salva?", "Sau dimpotrivă, puteţi voi să vă imaginaţi pe voi înşivă aduşi înaintea judecăţii lui Dumnezeu, cu sufletele pline de vinovăţie şi de remuşcare, amintindu-vă de toată vinovăţia voastră, da, o perfectă aducere aminte a tuturor ticăloşiilor voastre, da, o aducere aminte a faptului că voi aţi nesocotit poruncile lui Dumnezeu?", "Vă spun vouă, puteţi să priviţi în sus către Dumnezeu în ziua aceea cu inima pură şi cu mâinile curate? Vă spun vouă, puteţi voi să priviţi în sus, având imaginea lui Dumnezeu imprimată pe înfăţişarea voastră?", "Vă spun vouă, puteţi voi să gândiţi că veţi fi salvaţi, când voi înşivă aţi consimţit să deveniţi supuşii diavolului?", "Vă spun vouă, voi veţi afla în ziua aceea că nu puteţi fi salvaţi; căci nici un om nu poate fi salvat, decât dacă veşmintele lui sunt spălate, albe; da, veşmintele lui trebuie să fie purificate până când sunt curăţate de toate petele, prin sângele Aceluia despre care au vorbit strămoşii voştri, care va veni ca să mântuiască poporul Său de păcatele lor.", "Şi acum, vă întreb pe voi, fraţii mei, cum s-ar simţi oricare dintre voi să stea înaintea scaunului de judecată al lui Dumnezeu având veşmintele pătate cu sânge şi cu tot felul de murdării? Iată, ce vor mărturisi aceste lucruri împotriva voastră?", "Iată, nu vor mărturisi ele că sunteţi criminali, da, şi, de asemenea, că sunteţi vinovaţi de tot felul de ticăloşii?", "Iată, fraţii mei, credeţi voi că unul ca acesta poate să aibă un loc în Împărăţia lui Dumnezeu împreună cu Avraam, cu Isaac şi cu Iacov şi, de asemenea, împreună cu toţi profeţii sfinţi ale căror veşminte sunt curăţate şi sunt fără pată, pure şi albe?", "Vă spun vouă: Nu; decât dacă voi Îl faceţi pe Creatorul vostru un mincinos de la început sau dacă voi credeţi că El este un mincinos de la început voi nu puteţi să credeţi că asemenea lucru poate să se întâmple în împărăţia cerului; dar ei vor fi alungaţi, căci ei sunt copiii împărăţiei diavolului.", "Şi acum iată, vă spun vouă, fraţii mei, dacă voi aţi simţit o schimbare în inima voastră şi dacă aţi simţit dorinţa să cântaţi cântecul iubirii mântuitoare, vreau să vă întreb, puteţi să simţiţi astfel acum?", "Aţi mers voi păstrându-vă fără de vină în faţa lui Dumnezeu? Puteţi voi să spuneţi în sinea voastră, dacă aţi fi chemaţi să muriţi chiar acum, că aţi fost destul de umili? Că veşmintele voastre au fost curăţate şi albite prin sângele lui Hristos, care va veni să mântuiască poporul Său de păcatele lor?", "Iată, v-aţi eliberat de mândrie? Vă spun vouă că, dacă nu, atunci voi nu sunteţi pregătiţi să-L întâlniţi pe Dumnezeu. Iată, voi trebuie să vă pregătiţi în grabă; căci împărăţia cerului va veni în curând şi unul ca acesta nu are viaţă veşnică.", "Iată, zic eu, este printre voi vreunul care nu s-a eliberat de invidie? Vă spun vouă că unul ca acesta nu este pregătit; şi aş dori ca el să se pregătească repede, căci ora este aproape şi el nu ştie când va veni timpul; căci unul ca acesta nu este găsit nevinovat.", "Şi iarăşi vă spun vouă, este vreunul printre voi care îşi bate joc de fratele său sau îl copleşeşte cu persecuţii?", "Vai de acesta, căci nu este pregătit, iar timpul este aproape pentru ca el să se pocăiască, ori altfel, nu poate fi salvat!", "Da, vai chiar şi de voi toţi care faceţi de nedreptăţi; pocăiţi-vă, pocăiţi-vă, căci Domnul Dumnezeu a spus aceasta!", "Iată, El trimite o chemare către toţi oamenii, pentru că braţele milosteniei sunt întinse către ei; şi El spune: Pocăiţi-vă şi Eu vă voi primi.", "Da, El spune: Veniţi la Mine şi vă veţi împărtăşi din fructul copacului vieţii; da, voi veţi mânca şi veţi bea din abundenţă din pâinea şi din apele vieţii, nestingheriţi;", "Da, veniţi la Mine şi aduceţi fapte drepte şi nu veţi fi doborâţi şi aruncaţi în foc—", "Pentru că iată, este aproape timpul când oricine care nu aduce fructe bune sau oricine care nu face fapte drepte acela are motiv să se tânguiască şi să jelească.", "O, voi făcători de nedreptăţi; voi cei care sunteţi încrezuţi în lucrurile lumeşti deşarte, voi cei care v-aţi spus că ştiţi căile dreptăţii şi totuşi v-aţi rătăcit ca oile fără păstor, neţinând seama că un păstor a strigat după voi şi încă mai strigă după voi, dar voi nu vreţi să ascultaţi glasul Lui!", "Iată, vă spun vouă că Păstorul cel Bun vă cheamă; da, şi în numele Său propriu vă cheamă El pe voi, care este numele lui Hristos; şi dacă nu veţi asculta de glasul Păstorului cel Bun, de numele cu care voi sunteţi chemaţi, iată, voi nu sunteţi oile Păstorului cel Bun.", "Şi acum, dacă voi nu sunteţi oile Păstorului Bun, atunci din care turmă sunteţi voi? Iată, vă spun vouă, că diavolul este păstorul vostru, iar voi sunteţi turma lui; şi acum, cine poate să nege aceasta? Iată, vă spun vouă, oricine tăgăduie aceasta este un mincinos şi un copil al diavolului.", "Pentru că iată, vă spun vouă, că orice lucru care este bun vine de la Dumnezeu şi orice lucru care este rău vine de la diavol.", "De aceea, dacă un om aduce fapte bune, el ascultă de glasul Păstorului cel Bun şi Îl urmează pe El; dar oricine aduce fapte rele, acelaşi devine un copil al diavolului, deoarece el ascultă de glasul lui şi îl urmează pe el.", "Şi oricine face aceasta trebuie să-şi primească plata de la el; de aceea, ca plată primeşte moarte în ceea ce priveşte lucrurile dreptăţii, fiind mort pentru toate faptele bune.", "Şi acum, fraţii mei, aş dori ca voi să mă auziţi pe mine, căci vorbesc cu toată puterea sufletului meu; căci iată, am vorbit către voi limpede ca voi să nu greşiţi sau am vorbit după poruncile lui Dumnezeu.", "Pentru că, eu sunt chemat ca să vorbesc în felul acesta, după ordinul sfânt a lui Dumnezeu, care este în Isus Hristos; da, mie mi s-a poruncit să mă ridic şi să depun mărturie către acest popor despre lucrurile care au fost spuse de către strămoşii noştri, despre lucrurile care vor veni.", "Şi aceasta nu este totul. Nu credeţi voi că ştiu despre aceste lucruri eu însumi? Iată, vă mărturisesc vouă că lucrurile despre care v-am vorbit sunt adevărate. Şi cum credeţi voi că ştiu despre adevărul lor?", "Iată, vă spun vouă, ele mi-au fost făcute cunoscute de către Spiritul Sfânt al lui Dumnezeu. Iată, am postit şi m-am rugat multe zile ca să cunosc aceste lucruri eu însumi. Şi acum, eu ştiu că ele sunt adevărate; căci Domnul Dumnezeu mi le-a făcut cunoscute mie prin Spiritul Lui Sfânt; şi acesta este spiritul revelaţiei care este în mine.", "Şi mai mult, vă spun vouă că astfel mi s-a revelat, că vorbele care au fost grăite de către strămoşii noştri sunt adevărate, chiar în acord cu spiritul profeţiei care este în mine, care este, de asemenea, prin manifestarea Spiritului lui Dumnezeu.", "Eu vă spun vouă că ştiu că orice vă voi spune despre ceea ce va veni este adevărat; şi vă spun vouă că ştiu că Isus Hristos va veni, da, Fiul, Singurul Născut al Tatălui, plin de har şi de milă şi de adevăr. Şi iată, El este Acela care va veni să ia toate păcatele lumii, da, păcatele fiecărui om care va crede cu fermitate în numele Lui.", "Şi acum, vă spun vouă că acesta este ordinul după care eu sunt chemat, da, să predic către fraţii mei preaiubiţi, da, şi către oricine trăieşte în ţară; da, să le predic tuturor, atât celor bătrâni, cât şi celor tineri, atât sclavilor, cât şi celor liberi; da, vă spun vouă celor bătrâni şi celor de vârstă mijlocie şi generaţiei care se ridică; da, să strig către ei că trebuie să se pocăiască şi să fie născuţi din nou.", "Da, astfel spune Spiritul: Pocăiţi-vă, voi cei din toate marginile pământului, căci împărăţia cerului este în curând aproape; da, Fiul lui Dumnezeu va veni în slava Sa, în măreţia Sa, în maiestatea Sa, puterea şi dominaţia Sa. Da, fraţii mei preaiubiţi, vă spun vouă că Spiritul spune: Iată, slava Regelui întregului pământ; şi, de asemenea, Regele cerului va străluci în curând printre toţi copiii oamenilor.", "Şi, de asemenea, Spiritul spune către mine, da, strigă către mine cu un glas puternic, zicând: Mergi şi spune către acest popor—Pocăiţi-vă, căci dacă nu vă pocăiţi, în nici un caz nu puteţi voi să moşteniţi Împărăţia cerului.", "Şi iarăşi vă spun vouă, Spiritul spune: Iată, Securea este înfipta la rădăcina pomului; de aceea, orice pom care nu face fructe bune va fi doborât şi aruncat în foc, da, un foc care nu poate avea sfârşit, chiar un foc nestins. Iată, şi aduceţi-vă aminte, Cel Sfânt a vorbit aceasta.", "Şi acum, fraţii mei preaiubiţi, vă spun vouă, puteţi voi să vă opuneţi la aceste lucruri; da, puteţi voi să puneţi deoparte aceste lucruri şi să-L călcaţi în picioare pe Cel Sfânt; da, puteţi voi să vă îngâmfaţi în mândria inimilor voastre; da, veţi stărui voi în obiceiul de a purta veşminte scumpe şi de a vă fixa inimile pe lucrurile lumeşti deşarte, pe bogăţiile voastre?", "Da, veţi stărui voi în credinţa că sunteţi mai buni decât alţii; da, veţi persista în persecutarea fraţilor voştri care se umilesc şi care merg după ordinul sfânt al lui Dumnezeu, aşa cum au fost crescuţi în Biserică, fiind sfinţiţi de către Spiritul Sfânt; şi ei fac fapte bune care sunt apreciate pentru pocăinţă.", "Da, şi veţi stărui voi întorcând spatele celor săraci şi celor în nevoie şi păstrându-vă averea voastră departe de ei?", "Şi în sfârşit, voi toţi cei care veţi stărui în ticăloşia voastră, vă spun că aceştia sunt cei care vor fi doborâţi şi aruncaţi în foc, în afară dacă ei se pocăiesc cu grăbire.", "Şi acum vă spun vouă, toţi cei care sunteţi dornici să urmaţi glasul Păstorului cel Bun, plecaţi dintre cei păcătoşi şi fiţi separaţi de ei şi nu atingeţi lucrurile lor necurate; şi iată, numele lor vor fi şterse, căci numele celor păcătoşi nu vor fi numărate printre numele celor drepţi pentru ca să se îndeplinească cuvântul lui Dumnezeu, cuvânt care va spune: Numele celor păcătoşi nu vor fi amestecate cu numele celor din poporul Meu.", "Căci numele celor drepţi vor fi scrise în cartea vieţii şi lor le voi da Eu o moştenire în dreapta Mea. Şi acum, fraţii mei, ce aveţi voi de spus împotriva acestui lucru? Vă spun vouă, dacă veţi vorbi împotriva acestui lucru, nu are nici o importanţă, deoarece cuvântul lui Dumnezeu trebuie să se înfăptuiască.", "Deoarece, care păstor dintre voi, având multe oi, nu le păzeşte pentru ca lupii să nu intre şi să-i devoreze turma? Şi iată, dacă un lup intră în turma lui, nu-l alungă el pe acesta? Da, şi la sfârşit, dacă el poate, îl va distruge.", "Şi acum, vă spun vouă că Păstorul cel Bun vă cheamă; şi dacă veţi asculta glasul Lui, atunci El vă va aduce în turma Sa, şi voi sunteţi oile Lui; şi El vă porunceşte să nu permiteţi nici unui lup lacom să intre printre voi, pentru ca voi să nu fiţi distruşi.", "Şi acum eu, Alma, vă poruncesc vouă în limba Aceluia care mi-a poruncit mie, să respectaţi cuvintele pe care vi le-am spus.", "Eu vă vorbesc în chip de poruncă, vouă celor care aparţineţi Bisericii; şi celor care nu aparţin Bisericii le vorbesc printr-o invitaţie, zicând: Veniţi să vă botezaţi pentru pocăinţă, ca să puteţi să vă împărtăşiţi din fructul pomului vieţii."]}, {"name": "6", "verses": ["Şi s-a întâmplat că, după ce Alma a terminat de vorbit oamenilor Bisericii, care era întemeiată în oraşul Zarahemla, el a rânduit preoţi şi vârstnici, prin aşezarea mâinilor sale conform rânduielii lui Dumnezeu, ca ei să conducă şi să aibă grijă de Biserică.", "Şi s-a întâmplat că aceia care nu făceau parte din Biserică, dar care s-au pocăit de păcatele lor, au fost botezaţi pentru pocăinţă, şi au fost primiţi în Biserică.", "Şi, de asemenea, s-a mai întâmplat că aceia care făceau parte din Biserică şi nu s-au pocăit de ticăloşiile lor şi nu s-au plecat cu umilinţă în faţa lui Dumnezeu—adică aceia care erau ridicaţi în mândria inimilor lor—aceiaşi au fost respinşi, iar numele lor au fost şterse, în aşa fel încât numele lor nu se mai numărau printre ale celor drepţi.", "Şi astfel ei au început să întemeieze ordinea Bisericii în oraşul Zarahemla.", "Acum, voi ar trebui să înţelegeţi că acest cuvânt al lui Dumnezeu era liber pentru toată lumea, că nimeni nu era lipsit de posibilitatea de a se aduna ca să audă cuvântul lui Dumnezeu.", "Ba mai mult, copiilor lui Dumnezeu li se ceruse să se adune cu toţii şi să se unească în post şi în rugaciune fierbinte pentru binele sufletelor acelora care nu-L cunoşteau pe Dumnezeu.", "Şi s-a întâmplat că, după ce Alma a făcut aceste reguli, el a plecat de la ei, da, de la Biserica care era în oraşul Zarahemla, şi s-a îndreptat către estul râului Sidon, către valea lui Ghedeon, unde fusese construit un oraş, care era numit oraşul lui Ghedeon, care era în valea numită Ghedeon, numită după omul care a fost omorât cu sabia de mâna lui Nehor.", "Şi Alma a plecat şi a început să vestească cuvântul lui Dumnezeu către Biserica ce fusese întemeiată în valea lui Ghedeon, în acord cu revelaţia adevărului cuvântului vorbit de către strămoşii săi şi în acord cu spiritul profeţiei care era în el, în acord cu mărturia lui Isus Hristos, Fiul lui Dumnezeu, care va veni să-i mântuiască pe oameni de păcatele lor, şi cu sfântul ordin prin care el a fost chemat. Şi aşa este scris. Amin."]}, {"name": "7", "verses": ["Iată, preaiubiţii mei fraţi, văzând că mi s-a permis să vin la voi, încerc să mă adresez vouă pe limba mea; da, prin gura mea, văzând că este pentru prima dată când v-am vorbit în cuvinte cu propria mea gură, am fost în totalitate reţinut la scaunul de judecată şi am avut multe treburi şi de aceea nu am putut veni la voi.", "Şi chiar nu aş fi putut veni acum dacă nu s-ar fi întâmplat ca scaunul judecăţii să fie încredinţat altcuiva ca să guverneze în locul meu; şi Domnul cu multă bunătate mi-a dat posibilitatea să vin la voi.", "Şi uite, am venit cu speranţe mari şi multă dorinţă de a descoperi că voi v-aţi umilit în faţa lui Dumnezeu şi aţi continuat să imploraţi harul Său şi să vă găsesc fără pată în faţa Lui şi să nu vă găsesc în groaznica dilemă în care erau fraţii noştri în Zarahemla.", "Dar binecuvântat fie numele lui Dumnezeu, pe care El mi l-a dat mie să-l cunosc, da, mi-a dat mie imensa bucurie de a afla că ei s-au rânduit din nou după dreptatea Lui.", "Şi am încredere, în acord cu Spiritul lui Dumnezeu care este în mine, că, de asemenea, voi avea bucurie de la voi; ba mai mult, nu doresc ca bucuria mea pentru voi să vină din cauza multelor suferinţe şi dureri pe care le-am avut pentru fraţii din Zarahemla, dar iată, bucuria mea ce s-a lăsat asupra lor după ce am trecut prin multe suferinţe şi durere.", "Dar uite, am încredere că voi nu sunteţi într-o stare aşa mare de necredinţă precum erau fraţii voştri; am încredere că voi nu sunteţi îndârjiţi în mândria inimilor voastre; da, am încredere că inimile voastre nu sunt îndreptate spre bogăţiile şi lucrurile deşarte ale lumii; da, am încredere că voi nu vă închinaţi idolilor, dar că voi vă închinaţi adevăratului Dumnezeu care trăieşte şi că aşteptaţi cu nerăbdare, cu o veşnică credinţă, iertarea păcatelor voastre, care va să vină.", "Dar iată, v-am spus că vor fi multe lucruri care vor veni; şi iată, există un singur lucru care este mai important decât toate celelalte—deoarece, iată, nu mai este mult pentru că Mântuitorul trăieşte şi va veni la poporul Său.", "Iată, nu spun că El va veni printre noi în timpul când va trăi în tabernacolul Său muritor; pentru că iată, Spiritul nu mi-a spus că va fi aşa. Acum acest lucru nu-l cunosc; dar ştiu aceasta, că Domnul Dumnezeu are putere să facă tot ceea ce este în acord cu cuvântul Său.", "Dar iată, Spiritul mi-a spus atât: Strigă către oameni, spunând—Pocăiţi-vă şi pregătiţi drumul Domnului şi mergeţi pe cărările Lui, căci sunt drepte; căci iată, Împărăţia cerului vă este la îndemână, iar Fiul lui Dumnezeu vine pe faţa pământului.", "Şi iată, El Se va naşte din Maria, la Ierusalim, care este ţara strămoşilor noştri, ea fiind fecioară, un vas preţios şi ales, care va fi acoperită de umbra Duhului Sfânt şi va concepe prin puterea lui şi care va aduce pe lume un fiu, da, chiar pe Fiul lui Dumnezeu.", "Şi El va merge înainte, răbdând dureri şi suferinţe şi ispite de toate felurile; şi aceasta pentru ca să fie împlinit cuvântul, acela care spune că El va lua asupra Lui durerile şi bolile poporului Său.", "Şi El va lua moartea asupra Lui, ca să poată dezlega legăturile morţii care leagă poporul Său; şi va lua asupra Lui infirmităţile lor, ca inima Lui să fie inundată de milă, în ce priveşte trupul, ca El să ştie, în ce priveşte trupul, cum să-i ajute pe oameni după infirmităţile lor.", "Acum, Spiritul ştie toate lucrurile; cu toate acestea, Fiul lui Dumnezeu a suferit după cum arată trupul Său, pentru că a luat asupra Lui păcatele poporului Său şi a şters păcatele lor prin puterea Lui mântuitoare; şi acum, iată, aceasta este mărturia pe care o depun.", "Acum, vă spun vouă că trebuie să vă pocăiţi şi să vă năşteţi din nou; căci Spiritul a spus că dacă voi nu vă năşteţi din nou, nu puteţi moşteni împărăţia cerului; de aceea, veniţi şi vă botezaţi spre pocăinţă ca voi să fiţi spălaţi de păcatele voastre, ca voi să aveţi credinţă în Mielul lui Dumnezeu, care ia păcatele lumii, care are putere să salveze şi să spele toate nedreptăţile.", "Da, eu vă spun vouă să veniţi şi să nu vă fie frică, şi puneţi deoparte toate păcatele care vă copleşesc cu uşurinţă, care vă leagă de distrugere, da, veniţi şi mergeţi înainte şi arătaţi Dumnezeului vostru că sunteţi dispuşi să vă pocăiţi de păcatele voastre şi să faceţi un legământ cu El spre a-I respecta poruncile, şi mărturisiţi aceasta Lui în această zi, intrând în apele botezului.", "Şi oricine face aceasta şi ţine poruncile lui Dumnezeu de acum înainte, acela îşi va aminti că i-am spus, da, îşi va aminti că i-am spus că va primi viaţa veşnică, aşa cum a mărturisit Spiritul Sfânt, care mi-a mărturisit mie.", "Şi acum mult preaiubiţii mei fraţi, voi credeţi aceste lucruri? Iată, vă spun vouă, da, ştiu că voi le credeţi; şi felul în care ştiu că voi le credeţi este manifestarea Spiritului care este în mine. Şi acum, deoarece credinţa voastră este puternică în această privinţă, da, în privinţa lucrurilor despre care am vorbit, mare este bucuria mea.", "Pentru că aşa cum v-am spus de la început, că doresc mult ca voi să nu vă îndoiţi precum fraţii voştri, chiar aşa consider că dorinţele mele au fost împlinite.", "De aceea, eu consider că sunteţi pe cărările dreptăţii; consider că voi sunteţi pe cărarea care vă va duce în împărăţia lui Dumnezeu; da, eu consider că voi faceţi cărările Lui drepte.", "Eu înţeleg că vi s-a spus, prin mărturia cuvântului Său, că El nu poate să meargă pe căi strâmbe; nici să se îndepărteze de la ceea ce a spus; nici să aibă o umbră de întoarcere de la dreapta la stânga sau de la ceea ce este drept la ceea ce este greşit; de aceea, mersul Său este un cerc veşnic.", "Şi El nu trebuie să locuiască în temple nesfinţite; şi nici murdăria sau orice este necurat să fie primit în Împărăţia lui Dumnezeu; de aceea, vă spun vouă că timpul va veni, da, şi va fi în ultima zi, când acela care este murdar va rămâne în murdărie.", "Şi acum preaiubiţii mei fraţi, v-am spus aceste lucruri pentru a vă trezi simţul datoriei faţă de Dumnezeu, ca voi să mergeţi fără greşeală în faţa Lui, ca voi să mergeţi după sfânta ordine a lui Dumnezeu, după care voi aţi fost primiţi.", "Şi acum aş vrea ca voi să fiţi umili, supuşi şi blajini; gata de a răspunde la ruga altora; plini de ingăduinţa şi răbdare îndelungată; să fiţi temperaţi în toate lucrurile; să fiţi sârguincioşi în ţinerea poruncilor lui Dumnezeu tot timpul; să cereţi orice lucruri de care aveţi nevoie atât spirituale, cât şi vremelnice; întotdeauna întorcând mulţumiri lui Dumnezeu pentru orice lucru primiţi.", "Şi îngrijiţi-vă să aveţi credinţă, speranţă şi caritate şi atunci voi veţi avea mereu o mulţime de lucruri bune.", "Şi Domnul să vă binecuvânteze şi să vă ţină veşmintele fără pată, ca la sfârşit să puteţi fi aduşi ca să vă aşezaţi alături de Avraam, Isaac şi Iacov şi sfinţii profeţi care au fost de când a început lumea, având veşmintele voastre fără pată ca şi veşmintele lor care sunt fără pată, în împărăţia cerului, fără a o mai părăsi.", "Şi acum fraţii mei preaiubiţi, v-am spus aceste cuvinte în acord cu Spiritul care a mărturisit în mine; şi sufletul meu s-a bucurat foarte mult pentru marea sârguinţă şi atenţie pe care voi le-ţi acordat cuvântului meu.", "Şi acum, fie ca pacea lui Dumnezeu să rămână asupra voastră şi asupra caselor voastre şi a pământului vostru şi asupra turmelor voastre şi asupra a tot ce stăpâniţi voi, asupra femeilor şi copiilor voştri, potrivit cu credinţa şi cu faptele voastre de acum înainte şi pentru totdeauna. Acestea am avut de spus. Amin."]}, {"name": "8", "verses": ["Şi acum s-a întâmplat că Alma s-a întors din ţara lui Ghedeon, după ce i-a învăţat pe oamenii ţinutului lui Ghedeon multe lucruri care nu pot fi scrise, după ce a întemeiat ordinea Bisericii, aşa după cum a făcut în ţinutul Zarahemla, da, el s-a întors la casa lui în Zarahemla să se odihnească după munca pe care o depusese.", "Şi astfel s-a sfârşit al nouălea an de domnie al judecătorilor asupra poporului lui Nefi.", "Şi s-a întâmplat la începutul celui de-al zecelea an de domnie al judecătorilor asupra poporului lui Nefi că Alma a plecat de acolo şi a călătorit pe pământul lui Melec, la vestul râului Sidon, spre vest, la marginea pustiului.", "Şi el a început să-i înveţe pe oamenii din ţinutul Melec, în acord cu ordinul sfânt al lui Dumnezeu, prin care el a fost chemat; şi a început să-i înveţe pe oamenii de pe cuprinsul ţinutului Melec.", "Şi s-a întâmplat că oamenii au venit la el de-a lungul graniţelor ţinutului care era aşezat la marginea pustiului şi ei au fost botezaţi în tot ţinutul.", "Deci, când şi-a terminat lucrul în ţinutul Melec, el a plecat de acolo şi a călătorit trei zile la nord de ţinutul Melec; şi a ajuns la un oraş numit Amoniha.", "Acum, era obiceiul la poporul lui Nefi să-şi numească oraşele şi satele, da, chiar satele lor cele mai mici, după numele aceluia care le stăpânise primul; şi aşa era şi cu ţinutul Amoniha.", "Şi s-a întâmplat că atunci când Alma a sosit în oraşul Amoniha, el a început să le predice lor cuvântul lui Dumnezeu.", "Acum, Satana avea mare stăpânire asupra inimilor oamenilor din oraşul Amoniha; de aceea, ei nu au ascultat cuvintele lui Alma.", "Cu toate acestea, Alma a muncit mult în spirit, luptându-se cu Dumnezeu în rugăciune fierbinte, ca El să reverse din Spiritul Său asupra oamenilor din oraş; ca El să-i îngăduie să-i boteze pe ei spre pocăinţă.", "Cu toate acestea, ei şi-au întărit inimile, spunându-i: Uite, noi ştim că tu eşti Alma; şi ştim că eşti mare preot al Bisericii pe care ai întemeiat-o în multe părţi ale ţinutului, după tradiţia ta; şi noi nu facem parte din Biserica ta şi nu credem în astfel de obiceiuri nebuneşti.", "Şi acum, noi ştim că, deoarece noi nu facem parte din Biserica ta, noi ştim că tu nu ai putere asupra noastră; şi tu ai dat judecata asupra lui Nefiha; de aceea, tu nu eşti judecător-şef asupra noastră.", "Şi acum, când oamenii au spus acestea şi au desconsiderat toate cuvintele lui şi l-au ocărât şi l-au scuipat şi au făcut ca el să fie alungat din oraş, el a plecat de acolo şi şi-a continuat călătoria către oraşul care era numit Aaron.", "Şi s-a întâmplat că atunci când călătorea într-acolo, copleşit de suferinţă, plin de mâhnire adâncă şi de durere în suflet din cauza ticăloşiei oamenilor din oraşul Amoniha, s-a întâmplat că atunci când Alma era astfel doborât de suferinţă, un înger al Domnului i s-a înfăţişat, spunând:", "Binecuvântat eşti tu, Alma; de aceea, ridică-ţi capul şi bucură-te, pentru că ai mare motiv de bucurie; căci tu ai fost credincios în ţinerea poruncilor lui Dumnezeu, din primul moment când ai primit primul Lui semn. Uite, eu sunt aici să ţi-l aduc.", "Şi uite, sunt trimis să-ţi poruncesc să te reîntorci în oraşul Amoniha şi să predici din nou oamenilor oraşului; da, predică-le. Da, dacă nu se vor pocăi, Domnul Dumnezeu îi va distruge.", "Dar uite, să înţeleagă acum că ei vor distruge libertatea oamenilor tăi (aceasta a spus Domnul) ceea ce este în contradicţie cu statutele, judecăţile şi poruncile pe care El le-a dat oamenilor Săi.", "Şi s-a întâmplat că, după ce Alma şi-a primit mesajul de la îngerul Domnului, el s-a întors în grabă în ţinutul Amoniha. Şi el a intrat în oraş printr-un loc diferit, da, prin partea de sud a oraşului Amoniha.", "Şi pe când intra în oraş, era flămând şi a spus unui om: Vrei să-i dai ceva să mănânce unui umil slujitor al lui Dumnezeu?", "Şi omul i-a răspuns: Eu sunt un nefit şi ştiu că eşti un profet sfânt al lui Dumnezeu, că tu eşti omul căruia un înger i-a spus într-o viziune: Tu vei primi. De aceea, vino cu mine în casa mea şi am să împart mâncarea mea cu tine; şi ştiu că vei fi o binecuvântare pentru mine şi casa mea.", "Şi s-a întâmplat că omul l-a primit în casa lui; şi omul se numea Amulec; şi el a adus pâine şi carne şi le-a aşezat înaintea lui Alma.", "Şi s-a întâmplat că Alma a mâncat pâinea şi s-a săturat; şi l-a binecuvântat pe Amulec în casa lui şi I-a mulţumit lui Dumnezeu.", "Şi după ce a mâncat şi s-a săturat, el i-a spus lui Amulec: Eu sunt Alma şi sunt marele preot al Bisericii lui Dumnezeu din tot ţinutul.", "Şi uite, am fost chemat să predic cuvântul lui Dumnezeu printre toţi aceşti oameni, în spiritul revelaţiei şi al profeţiei; şi am fost în ţinutul acesta şi nu m-au primit, ei m-au alungat şi tocmai voiam să întorc spatele acestui ţinut.", "Dar uite, mi s-a poruncit să mă întorc şi să profeţesc acestor oameni, da, şi să depun mărturie împotriva lor în legătură cu nedreptăţile lor.", "Şi acum Amulec, pentru că tu m-ai hrănit şi m-ai primit înăuntru, tu eşti binecuvântat; pentru că eu eram flămând, pentru că am postit multe zile.", "Şi Alma a stat multe zile cu Amulec, înainte de a începe să predice poporului.", "Şi s-a întâmplat că oamenii s-au afundat şi mai mult în nedreptăţile lor.", "Şi cuvântul a venit către Alma, spunând: Du-te; şi, de asemenea, spune-i slujitorului Meu, Amulec, mergi înainte şi profeţeşte oamenilor aceştia, spunând—Pocăiţi-vă, căci aşa a spus Domnul, pentru că dacă nu vă pocăiţi am să vă arăt mânia Mea; da, şi n-am să-mi ridic crunta Mea mânie.", "Şi Alma a plecat înainte printre oameni, ca şi Amulec, să le spună cuvintele lui Dumnezeu; şi ei erau plini de Duhul Sfânt.", "Şi lor li se dăduse putere într-atât, încât ei nu puteau fi întemniţaţi în închisori; şi nici nu era posibil ca cineva să-i omoare; ba mai mult, ei nu-şi foloseau puterea decât atunci când erau legaţi în lanţuri sau închişi în închisoare. Acum, aceasta se întâmpla pentru ca Domnul să-şi arate mai departe puterea prin ei.", "Şi s-a întâmplat că ei au mers înainte şi au început să predice şi să profeţească oamenilor, potrivit Spiritului şi puterii pe care Domnul le dăduse lor."]}, {"name": "9", "verses": ["Şi din nou eu, Alma, poruncindu-mi-se de către Dumnezeu să-l iau pe Amulec şi să merg înainte şi să predic din nou acestor oameni, sau oamenilor care locuiau în oraşul Amoniha, s-a întâmplat că, pe când am început să le predic lor, au început să mă combată, spunând:", "Cine eşti tu? Presupunând că noi ne vom încrede în mărturia unui singur om, totuşi el va trebui să ne predice nouă că pământul va dispărea?", "Acum, ei nu înţelegeau cuvintele pe care le spuneau; pentru că ei nu ştiau că pământul va dispărea.", "Şi ei au mai spus: Noi nu ne vom încrede în cuvintele tale dacă tu vei profeţi că acest mare oraş va fi distrus într-o singură zi.", "Acum, ei nu ştiau că Dumnezeu ar putea să facă lucruri atât de uimitoare, pentru că ei aveau inimile împietrite şi erau oameni încăpăţânaţi.", "Şi ei au spus: Cine este Dumnezeu, care nu trimite altă autoritate, decât un singur om la acest popor, ca să le vestească lor adevărul acestor mari şi uimitoare lucruri?", "Şi ei au înaintat ca să pună mâna pe mine; dar uite, nu au putut. Şi eu am stat cu îndrăzneală să le spun lor, da, le-am mărturisit cu curaj, spunând:", "Iată, o, voi, păcătoasă şi stricată generaţie, cum aţi uitat voi tradiţia strămoşilor voştri; da, cât de repede aţi uitat voi poruncile lui Dumnezeu.", "Nu vă amintiţi că tatăl nostru, Lehi, a fost scos din Ierusalim de mâna lui Dumnezeu? Nu vă amintiţi că ei toţi au fost conduşi prin pustiu de către El?", "Şi aţi uitat atât de repede de câte ori El i-a eliberat pe strămoşii noştri din mâinile duşmanilor şi i-a scăpat de a fi distruşi chiar de mâinile fraţilor lor?", "Da, şi dacă nu ar fi fost puterea Lui de neegalat şi mila Lui şi răbdarea lui îndelungată pentru noi, am fi fost, fără îndoială, de mult şterşi de pe faţa pământului, mult înaintea acestui timp, şi poate am fi fost supuşi unei nesfârşite stări de mizerie şi de nenorocire.", "Iată, acum vă spun vouă că vi se porunceşte să vă pocăiţi; şi numai dacă vă pocăiţi puteţi moşteni împărăţia lui Dumnezeu. Dar iată, asta nu este tot—El v-a poruncit să vă pocăiţi ori vă va distruge complet de pe faţa pământului; da, El vă va vizita cu mânie şi în mânia Lui puternică El nu se va întoarce.", "Iată, nu vă amintiţi de cuvintele pe care El i le-a spus lui Lehi zicănd: În măsura în care Îmi veţi ţine poruncile, veţi prospera pe pământ? Şi din nou, s-a spus că: În măsura în care nu Îmi veţi respecta poruncile, veţi fi alungaţi din prezenţa Domnului.", "Acum aş vrea ca voi să vă amintiţi, că atât timp cât lamaniţii nu au ţinut poruncile lui Dumnezeu, ei au fost alungaţi din prezenţa Domnului. Acum, noi vedem că a fost verificat prin aceasta cuvântul Domnului şi lamaniţii au fost alungaţi din prezenţa Lui, de la începutul greşelilor lor în ţinut.", "Cu toate acestea, eu vă spun vouă că va fi mai uşor de suportat pentru ei ziua judecăţii decât pentru voi, dacă voi continuaţi în păcatele voastre, da, şi chiar mai uşor în această viaţă pentru ei decât pentru voi, aceasta cu condiţia să se pocăiască.", "Pentru că sunt multe făgăduinţe făcute lamaniţilor; pentru că din cauza tradiţiei strămoşilor lor ei au rămas în această stare de ignoranţă; de aceea, Domnul va fi milos cu ei şi le va prelungi existenţa pe pământ.", "Şi într-o zi, ei vor fi făcuţi să creadă în cuvântul Lui şi să cunoască incorectitudinea tradiţiilor strămoşilor lor; şi mulţi vor fi salvaţi, pentru că Domnul va fi milos cu toţi aceia care-I cheamă numele.", "Dar iată, eu vă spun că de continuaţi în ticăloşie, zilele voastre pe pământ nu vor fi prelungite, pentru că lamaniţii vor fi trimişi asupra voastră; şi dacă nu vă pocăiţi ei vor veni atunci când nu vă aşteptaţi şi voi veţi fi loviţi de o distrugere completă; şi va fi din cauza cumplitei mânii a Domnului.", "Pentru că El nu va permite ca voi să trăiţi în nedreptăţile voastre pentru a-i distruge pe oamenii Săi. Eu vă spun vouă: Nu; El, mai curând, va suporta ca lamaniţii să-i distrugă pe oamenii Săi, care se numesc poporul lui Nefi, dacă ar fi fost posibil ca ei să cadă în păcate şi răutăţi, după ce au avut atâta lumină şi învăţătură de la Domnul Dumnezeul lor.", "Da, după ce au fost atât de mult favorizaţi oamenii Domnului; da, după ce au fost favorizaţi mai mult decât orice alt naţiune, neam, limbă şi popor; după ce li s-au făcut cunoscute toate lucrurile, după dorinţa lor şi credinţa lor şi rugăciunile lor, care au fost şi care sunt şi care vor veni;", "Fiind vizitaţi de Spiritul lui Dumnezeu; vorbind cu îngerii şi vorbindu-vi-se prin glasul Domnului; şi având spiritul profeţiei şi spiritul revelaţiei şi, de asemenea, multe daruri, darul de a vorbi în alte limbi, darul de a predica şi darul Duhului Sfânt şi darul tălmăcirii.", "Da, şi după ce aţi fost eliberaţi de Dumnezeu de pe pământul Ierusalimului, prin mâna Domnului; fiind salvaţi de la foamete şi de la boală şi de la toate felurile de boli; şi ei fiind întăriţi în bătălii, spre a nu fi distruşi; fiind eliberaţi din sclavie de fiecare dată şi fiind păziţi şi apăraţi până acum; şi ei au prosperat până au devenit bogaţi în toate lucrurile—", "Şi acum uite, vă spun vouă că, dacă aceşti oameni, care au primit atâtea binecuvântări din mâna Domnului, au să păcătuiască în ciuda luminii şi a cunoştinţelor pe care le au, eu vă spun vouă că, dacă va fi aşa, dacă ei vor cădea în păcat, va fi mult mai uşor de suportat pentru lamaniţi decât pentru ei.", "Pentru că iată, făgăduielile Domnului se extind asupra lamaniţilor, dar nu şi asupra voastră dacă păcătuiţi; pentru că nu a făgăduit Domnul deschis şi nu a decretat cu tărie că, dacă voi vă veţi răscula împotriva Lui, voi veţi fi definitiv distruşi de pe faţa pământului?", "Şi acum, din această cauză, ca voi să nu fiţi distruşi, Domnul şi-a trimis îngerul să-i viziteze pe mulţi dintre oamenii Săi, spunându-le că trebuie să meargă înainte strigând cu putere poporului Său, spunând: Pocăiţi-vă, da, pentru că împărăţia cerului este aproape;", "Şi nu după multe zile Fiul lui Dumnezeu va veni cu toată slava Sa; şi slava Lui va fi slava Singurului Născut al Tatălui, plin de har, de dreptate şi de adevăr, şi de îndelungată, plin de îngăduinţa, de milă, grăbit să asculte strigătele poporului Său şi să răspundă rugăciunilor lor.", "Şi iată, El vine să-i mântuiască pe cei care vor fi botezaţi spre pocăire cu credinţă în numele Lui.", "De aceea, pregătiţi calea Domnului, pentru că este aproape timpul când toţi oamenii vor primi răsplata pentru faptele lor, după cum au fost—dacă au fost drepţi, ei vor primi salvarea sufletelor lor, potrivit puterii şi izbăirii lui Isus Hristos; şi dacă au fost răi, ei vor primi condamnarea sufletelor lor, după puterea şi înrobirea diavolului.", "Acum iată, aceasta este glasul îngerului strigând oamenilor.", "Şi acum, preaiubiţii mei fraţi, căci voi sunteţi fraţii mei şi voi ar trebui să fiţi preaiubiţi, iar voi ar trebui să faceţi lucruri care sunt necesare pentru pocăinţă, văzând că inimile voastre au fost foarte împietrite împotriva cuvântului lui Dumnezeu şi văzând că sunteţi oameni pierduţi şi decăzuţi.", "Şi acum s-a întâmplat că, atunci când eu, Alma, am spus aceste cuvinte, iată, oamenii erau supăraţi pe mine pentru că le-am spus că au inimile împietrite şi sunt încăpăţânaţi.", "Şi, de asemenea, pentru că le-am spus că sunt oameni pierduţi şi decăzuţi, ei s-au supărat pe mine şi s-au gândit să pună mâna pe mine ca să mă arunce în temniţă.", "Dar s-a întâmplat că Domnului nu le-a permis ca ei să mă ia şi să mă arunce în temniţă.", "Şi s-a întâmplat că Amulec s-a dus şi a stat înaintea lor şi a început să le predice. Şi acum cuvintele lui Amulec nu au fost toate scrise, dar o parte din cuvintele lui au fost scrise în această carte."]}, {"name": "10", "verses": ["Acum, acestea sunt cuvintele pe care Amulec le-a predicat oamenilor din ţinutul Amoniha, spunând:", "Eu sunt Amulec: Eu sunt fiul lui Ghidona, care era fiul lui Ismael, care se trăgea din Aminadi; şi a fost acelaşi Aminadi care a tălmăcit scrierea de pe peretele templului, care a fost scrisă de către degetul lui Dumnezeu.", "Şi Aminadi se trăgea din Nefi, care era fiul lui Lehi, care a venit din ţinutul Ierusalimului, care se trăgea din Manase, care era fiul lui Iosif, care a fost vândut Egiptului de către mâinile fraţilor lui.", "Şi iată, eu, de asemenea, nu sunt un om de mică importanţă printre acei care mă cunosc; da, şi iată, am multe rude şi prieteni şi am adunat multe bogăţii prin hărnicia mâinilor mele.", "Dar, după toate acestea, eu nu am cunoscut multe despre căile Domnului şi misterele Lui şi puterea Lui extraordinară. Eu am spus că nu am cunoscut multe despre lucrurile acestea; dar iată, greşesc, pentru că am văzut multe din misterele Sale şi extraordinara Sa putere; da, chiar prin păstrarea vieţii acestor oameni.", "Cu toate acestea, mi-am împietrit inima pentru că am fost chemat de multe ori şi nu am vrut să aud; de aceea, am ştiut despre aceste lucruri, da, şi totuşi nu am vrut să ştiu; de aceea, am mers înainte răzvrătindu-mă împotriva lui Dumnezeu, în ticăloşia inimii mele, chiar până în ziua a patra a acestei a şaptea luni, care este în al zecelea an al domniei judecătorilor.", "Pe când călătoream să vizitez o rudă apropiată, iată un înger al Domnului, mi s-a înfăţişat şi mi-a spus: Amulec, întoarce-te la casa ta, pentru că tu va trebui să hrăneşti un profet al Domnului; da, un om sfânt care este un om ales al lui Dumnezeu; pentru că el a postit multe zile din cauza păcatelor acestui popor şi este flămând şi tu va trebui să-l primeşti în casa ta şi să-l hrăneşti şi el te va binecuvânta pe tine şi casa ta; şi binecuvântarea Domnului va sta asupra ta şi a casei tale.", "Şi s-a întâmplat că m-am supus glasului îngerului şi m-am întors la casa mea. Şi pe când mă întorceam, l-am găsit pe omul despre care îngerul mi-a spus: Tu îl vei primi în casa ta—şi uite, era acelaşi om care îţi vorbise ţie despre lucrurile lui Dumnezeu.", "Şi îngerul mi-a spus că el este un om sfânt; de aceea, eu ştiu că este un om sfânt, pentru că acest lucru a fost spus de către un înger al lui Dumnezeu.", "Şi din nou, ştiu că lucrurile pe care el le-a mărturisit sunt adevărate; pentru că, iată, vă spun vouă că aşa cum Domnul trăieşte, chiar aşa El şi-a trimis un înger să-mi arate mie aceste lucruri; şi el a făcut aceasta în timp ce Alma locuia în casa mea.", "Pentru că, iată, el mi-a binecuvântat casa, m-a binecuvântat pe mine şi pe femeia mea şi pe copiii mei, pe tatăl meu şi pe rudele mele; da, chiar toate rudele mele au fost binecuvântate, iar binecuvântarea Domnului s-a lăsat asupra noastră chiar după cum El mi-a spus.", "Şi acum, când Amulec a spus aceste cuvinte, oamenii au început să fie uimiţi, văzând că era mai mult decât un martor care a mărturisit despre aceste lucruri de care ei erau acuzaţi şi, de asemenea, despre lucrurile care urmau să vină, conform spiritului profeţiei pe care ei îl aveau.", "Cu toate acestea, au fost câţiva printre ei care s-au gândit să le pună întrebări ca prin şiretenie să-i prindă cu propriile lor vorbe, să găsească un martor împotriva lor, sa-i aducă în faţa judecătorilor lor ca ei să poată fi judecaţi după lege, şi să fie ucişi sau întemniţaţi după crima pe care ar putea să o descopere sau să o mărturisească împotriva lor.", "Acum, aceştia erau oamenii care se gândeau să-i distrugă pe ei, care erau învăţători ai legii angajaţi sau numiţi de către oameni să administreze legea în timpul proceselor lor sau la procesele crimelor oamenilor înaintea judecătorilor.", "Acum, aceşti învăţători ai legii erau instruiţi în toate artele şi vicleniile oamenilor; şi aceasta pentru ca să-i facă pe ei să fie foarte îndemânatici în profesiunea lor.", "Şi s-a întâmplat că au început să-l întrebe pe Amulec, ca prin aceasta să-l facă să-şi retragă cuvintele sau să-şi contrazică vorbele pe care le-a spus.", "Acum ei nu ştiau că Amulec putea să le cunoască planurile. Şi s-a întâmplat că, pe când au început să-l întrebe, el le-a aflat gândurile şi le-a spus: O, voi, păcătoasă şi stricată generaţie, voi învăţători ai legii şi ipocriţi, pentru că voi aşezaţi temelia diavolului; pentru că voi întindeţi capcane ca să-i prindeţi pe cei sfinţi ai lui Dumnezeu.", "Voi pregătiţi planuri ca să schimbaţi drumurile celor drepţi şi să atrageţi mânia lui Dumnezeu asupra capului vostru, chiar până la completa distrugere a acestui popor.", "Da, bine a spus Mosia, care a fost ultimul nostru rege, când era aproape de a elibera împărăţia, neavând pe nimeni cui să o încredinţeze, făcând ca aceşti oameni să fie conduşi de propriile lor glasuri—da, bine a spus el că, dacă va veni timpul ca glasul acestui popor să aleagă nedreptatea, adică, dacă va veni timpul ca acest popor să cadă în păcat, vor fi gata pentru distrugere.", "Şi acum, eu vă spun vouă că bine judecă Domnul nedreptăţile voastre; că bine strigă El poporului Său prin glasul îngerilor Săi: Pocăiţi-vă, pocăiţi-vă, pentru că împărăţia cerului este aproape.", "Da, aşa strigă El, prin glasul îngerilor Săi: O să mă cobor şi am să vin printre oamenii Mei cu nepărtinire şi dreptate în mâinile Mele.", "Da, şi eu vă spun vouă că, dacă n-ar fi fost pentru rugăciunile celor drepţi care sunt acum pe pământ, chiar acum vi s-ar fi trimis completa distrugere; şi nu va fi prin inundaţii cum a fost pentru oamenii de pe vremea lui Noe, ci va fi prin foamete, molimă şi sabie.", "Dar datorită rugăciunilor celor drepţi voi sunteţi salvaţi; acum, dacă voi îi veţi îndepărta pe cei drepţi dintre voi, atunci Domnul nu-şi va întinde mâna; dar prin mânia lui puternică El va veni împotriva voastră; atunci voi veţi fi loviţi cu foamete şi molimă şi sabie; şi timpul se apropie dacă voi nu vă pocăiţi.", "Şi acum s-a întâmplat că oamenii erau şi mai supăraţi pe Amulec şi au strigat, spunând: Omul acesta s-a ridicat împotriva legilor noastre, care sunt drepte, şi a învăţătorilor înţelepţi ai legii pe care noi i-am ales.", "Dar Amulec şi-a întins mâna şi a strigat către ei cu putere, spunând: O, voi, neam păcătos şi stricat, de ce Satana v-a cuprins inimile atât de puternic? De ce vă întoarceţi către el ca şi cum el ar avea putere asupra voastră să vă orbească ochii pentru ca voi să nu înţelegeţi cuvintele care vă sunt spuse, potrivit adevărului lor?", "Pentru că iată, am mărturisit eu împotriva legii voastre? Voi nu înţelegeţi; voi spuneţi că v-am vorbit împotriva legii voastre; dar eu nu am făcut-o, ci am vorbit în favoarea legii voastre, spre condamnarea voastră.", "Şi acum, iată, vă spun vouă că începutul distrugerii acestui popor a început prin nedreptatea învăţătorilor legii şi a judecătorilor voştri.", "Şi acum s-a întâmplat că atunci când Amulec a rostit aceste cuvinte, oamenii au strigat împotriva lui, spunând: Acum noi ştim că acest om este un copil al diavolului şi că ne-a minţit, pentru că el a vorbit împotriva legii noastre. Şi acum spune că nu a vorbit împotriva ei.", "Şi din nou, el a vorbit împotriva învăţătorilor legii şi a judecătorilor noştri.", "Şi s-a întâmplat că învăţătorii legii şi-au întipărit în inimile lor că ei trebuie să-şi amintească aceste lucruri împotriva lui.", "Şi acolo era unul printre ei al cărui nume era Zeezrom. Acum, el era cel mai înverşunat în a-i acuza pe Amulec şi pe Alma, el fiind cel mai mare expert printre ei, având multe treburi printre oameni.", "Acum, scopul acestor învăţători ai legii era să câştige; şi ei au câştigat după sârguinţa lor."]}, {"name": "11", "verses": ["Acum, era legea lui Mosia ca fiecare om care era judecător al legii sau cei care erau numiţi să fie judecători să primească salarii după perioada de timp pe care au petrecut-o în a-i judeca pe aceia care fuseseră aduşi înaintea lor spre a fi judecaţi.", "Acum, dacă un om îi datora celuilalt şi el nu îi plătea ceea ce îi datora, el era pârât judecătorului; şi judecătorul îşi exercita autoritatea şi trimitea ofiţeri ca omul să fie adus înaintea lui; şi el îl judeca pe om după lege şi după dovezile care erau aduse împotriva lui; şi omul era obligat să plătească ceea ce datora sau era deposedat de ceea ce avea, sau era izgonit dintre oameni ca un hoţ şi un jefuitor.", "Şi judecătorul îşi primea salariul după timpul petrecut—o senină de aur pe zi sau un senum de argint, care era egal cu o senină de aur; şi aceasta conform legii care fusese dată.", "Acum, acestea sunt numele diferitelor piese din aurul şi argintul lor, în acord cu valoarea lor. Şi numele au fost date de nefiţi, pentru că ei nu socoteau la fel cu iudeii din Ierusalim; şi nici nu măsurau la fel ca iudeii; dar ei şi-au schimbat felul de a socoti şi de a măsura, potrivit minţii şi împrejurărilor în care se găseau oamenii în fiecare generaţie, până la domnia judecătorilor, ei fiind întemeiaţi de regele Mosia.", "Acum, calculul este următorul—o senină de aur, un seon de aur, un şum de aur şi o limna de aur.", "Un senum de argint, un amnor de argint, un ezrom de argint şi un onti de argint.", "Un senum de argint era egal cu o senină de aur şi era la fel şi pentru măsurarea orzului şi, de asemenea, pentru măsurarea oricăror altor grâne.", "Acum, valoarea pentru un seon de aur era de două ori valoarea unei senine.", "Şi un şum de aur era de două ori valoarea unui seon.", "Şi o limna de aur era cât valoarea tuturor.", "Şi un amnor de argint era mare cât doi senumi.", "Şi un ezrom de argint valora cât patru senumi.", "Şi un onti valora cât toate celelalte.", "Acum, aceasta era valoarea numerelor mici în socoteala lor.", "Un şiblon valora cât o jumătate de senum; de aceea, un şiblon era pentru o jumătate din măsura orzului.", "Şi un şiblum este cât o jumătate de şiblon.", "Şi o lea este o jumătate de şiblum.", "Acum, acestea sunt valorile lor, după calculul lor.", "Acum, un antion de aur este egal cu trei şibloni.", "Acum, era numai pentru profit, pentru că ei îşi primeau salariile după munca depusă, de aceea ei i-au aţâţat pe oameni la tot felul de scandaluri şi dezordini şi ticăloşii, pentru ca ei să aibă mai mult de lucru şi să primească bani după procesele care erau aduse înaintea lor; de aceea, ei i-au aţâţat pe oameni împotriva lui Amulec şi a lui Alma.", "Şi acest Zeezrom a început să-l întrebe pe Amulec, spunând: Vei voi să răspunzi la câteva întrebări pe care am să ţi le pun? Acum Zeezrom era o persoană expertă în uneltele diavolului, capabil să distrugă ceea ce era bun; de aceea, el i-a spus lui Amulec: Vei voi să răspunzi la întrebările pe care am să ţi le pun?", "Şi Amulec i-a spus: Da, dacă este în acord cu Spiritul Domnului, care este în mine; pentru că eu nu voi spune nimic care este împotriva Spiritului Domnului. Şi Zeezrom i-a spus: Uite, aici sunt şase ontii de argint şi am să ţi le dau pe toate ţie, dacă tu vei tăgădui existenţa Fiinţei Supreme.", "Acum, Amulec i-a spus: O, tu, copil al iadului, de ce mă ispiteşti? Nu ştii că cel drept nu se supune unor astfel de ispite?", "Tu crezi că nu este Dumnezeu? Eu îţi spun ţie: Nu, tu ştii că este Dumnezeu, dar iubeşti mai mult profitul decât pe El.", "Şi acum, tu m-ai minţit pe mine înaintea lui Dumnezeu. Tu mi-ai spus mie—Iată aceste şase ontii, care au mare valoare, eu ţi le dau ţie—pe când tu aveai în inima ta să nu mi le dai; şi era numai dorinţa ta ca eu să tăgăduiesc existenţa adevăratului Dumnezeu în viaţă, ca tu să ai posibilitatea să mă distrugi. Şi acum iată, pentru această mare răutate, trebuie să-ţi primeşti răsplata.", "Şi Zeezrom i-a spus lui: Tu spui că este un adevărat Dumnezeu în viaţă?", "Şi Amulec i-a spus: Da, este un adevărat Dumnezeu în viaţă.", "Acum, Zeezrom a spus: Este mai mult decât un Dumnezeu?", "Şi el a răspuns: Nu.", "Acum, Zeezrom i-a spus din nou: Cum de ştii toate aceste lucruri?", "Şi el a spus: Un înger mi le-a făcut cunoscute.", "Şi Zeezrom a spus din nou: Cine este acela care va veni? Este Fiul lui Dumnezeu?", "Şi el i-a spus lui: Da.", "Şi Zeezrom i-a spus din nou: El îi va salva pe oameni în păcatele lor? Şi Amulec i-a răspuns şi i-a spus lui: Eu îţi spun ţie că El nu o va face, pentru că este imposibil pentru El să-Şi calce cuvântul Lui.", "Acum, Zeezrom le-a spus oamenilor: Vedeţi să vă amintiţi aceste lucruri; aceea că el a spus ca nu este decât un singur Dumnezeu; şi el a mai spus că Fiul lui Dumnezeu va veni, dar că El nu-şi va salva poporul Său—ca şi cum el ar avea autoritatea să-i poruncească lui Dumnezeu.", "Acum, Amulec din nou i-a spus lui: Iată, tu ai minţit, pentru că spui că am zis că aş avea autoritatea să-I poruncesc lui Dumnezeu pentru că am spus că El nu-şi va salva poporul din păcatele lor.", "Şi îţi spun din nou că El nu-i poate salva din păcatele lor; pentru că eu nu pot să-I tăgăduiesc cuvântul şi El a spus că nici un lucru necurat nu poate moşteni împărăţia cerului; de aceea, cum puteţi fi voi salvaţi dacă nu moşteniţi Împărăţia Cerului? De aceea, voi nu puteţi fi salvaţi din păcatele voastre.", "Acum Zeezrom i-a spus din nou: Este Fiul lui Dumnezeu, Tatăl Veşnic?", "Şi Amulec i-a spus: Da, El este Tatăl Veşnic, al cerului şi al pământului şi al tuturor lucrurilor care sunt în ele; El este începutul şi sfârşitul, primul şi ultimul;", "Şi El va veni pe lume să-l mântuiască pe poporul Lui; şi El va lua asupra Lui păcatele acelora care cred în numele Său; şi aceştia vor fi cei care o să primească viaţa veşnică, iar Salvarea nu va veni la nimeni altcineva.", "De aceea, cei ticăloşi rămân ca şi cum nu s-ar fi făcut mântuirea, dacă legăturile mortii nu vor fi dezlegate; dar iată, ziua va veni când toţi se vor ridica din moarte şi vor sta înaintea lui Dumnezeu şi vor fi judecaţi după faptele lor.", "Acum, este o moarte care este numită moartea vremelnică; şi moartea lui Hristos va dezlega legăturile acestei morţi vremelnice, astfel ca toţi să fie ridicaţi din moartea vremelnică.", "Spiritul şi corpul vor fi reunite în forma lor perfectă; membrele şi încheieturile vor fi refăcute într-o formă potrivită, chiar aşa cum suntem noi acum; şi noi vom fi aduşi să stăm înaintea lui Dumnezeu, ştiind aşa cum ştim acum şi vom avea o amintire vie a tuturor vinovăţiilor noastre.", "Acum, această reconstituire o să vină la toţi, bătrân şi tânăr, sclav şi liber, bărbat şi femeie, nedrept şi drept; şi va fi aşa încât nici un fir de păr de pe capul lor nu va fi pierdut; fiecare lucru va fi reconstituit în forma lui perfectă, aşa cum este acum în corp şi vor fi aduşi la judecată în faţa scaunului de judecată al lui Hristos Fiul şi al lui Dumnezeu Tatăl şi al Spiritului Sfânt, care este un Dumnezeu Veşnic, să fie judecaţi după faptele lor, fie că sunt bune, fie că sunt rele.", "Acum, iată, v-am vorbit despre moartea corpului muritor şi, de asemenea, despre învierea corpului muritor. Eu v-am spus că acest corp muritor este transformat într-un corp nemuritor, deci din moarte, chiar din prima moarte, în viaţă, pentru ca ei să nu mai poată muri încă o dată; pentru ca spiritele lor, odată unite cu corpurile lor, să nu mai fie niciodată despărţite; astfel, întregul devenind spiritual şi nemuritor nu va mai putea vedea niciodată corupţia.", "Acum, când Amulec a terminat aceste cuvinte, oamenii au început din nou să fie uimiţi; şi Zeezrom a început să tremure. Şi astfel s-au încheiat cuvintele lui Amulec sau, aceasta este tot ce am scris."]}, {"name": "12", "verses": ["Acum, Alma, văzând că vorbele lui Amulec l-au amuţit pe Zeezrom, pentru că acesta a văzut că Amulec l-a prins pe el minţind şi înşelând ca să-l distrugă şi văzând că el a început să tremure sub conştiinţa vinovăţiei sale, şi-a deschis gura şi a început să-i vorbească şi să adeverească cuvintele lui Amulec şi să explice lucrurile mai amănunţit sau să dezvăluie scripturile dincolo de ceea ce Amulec făcuse.", "Acum, cuvintele pe care Alma le-a vorbit către Zeezrom au fost auzite de către oamenii dimprejur; căci mulţimea era mare şi el a vorbit lucruri înţelepte:", "Acum Zeezrom, văzând că tu ai fost purtat în minciună şi înşelăciune, căci tu nu ai minţit numai pentru oameni, ci tu L-ai minţit, de asemenea, pe Dumnezeu; pentru că, iată, El cunoaşte toate gândurile tale şi tu vezi că gândurile tale ne sunt făcute cunoscute nouă prin Spiritul Lui;", "Şi tu vezi că noi ştim că planul tău era un plan foarte dibaci, după dibăcia diavolului, ca să minţi şi să înşeli acest popor pentru ca să-l aţâţi împotriva noastră, ca să ne insulte şi să ne alunge pe noi—", "Acum, acesta a fost un plan al duşmanului tău, iar el şi-a exercitat puterea asupra ta. Acum, aş vrea ca tu să-ţi aduci aminte că ceea ce eu spun pentru tine, eu spun pentru toţi.", "Şi iată, vă spun vouă, tuturor, că aceasta a fost o capcană a duşmanului pe care acesta a întins-o ca să prindă acest popor, pentru ca el să poată să vă aducă pe voi în supunere sub el, pentru ca el să poată să vă încercuiască pe voi cu lanţurile sale, pentru ca el să poată să vă înlănţuiască pe voi pentru distrugere veşnică, în acord cu puterea înrobirii sale.", "Acum, când Alma a vorbit aceste cuvinte, Zeezrom a început să tremure mai grozav, căci el era convins din ce în ce mai mult despre puterea lui Dumnezeu; şi, de asemenea, a fost convins că Alma şi Amulec îl cunoşteau pe El, căci era convins că ei cunoşteau gândurile şi intenţiile din inima sa; pentru că lor li se dăduse puterea să poată cunoaşte aceste lucruri, în acord cu spiritul profeţiei.", "Şi Zeezrom a început să-i cerceteze pe ei cu sârguinţă ca să afle mai mult despre împărăţia lui Dumnezeu. Şi el i-a zis lui Alma: Ce înseamnă ceea ce Amulec a spus despre învierea morţilor, că toţi vor învia din morţi, atât cei drepţi, cât şi cei nedrepţi şi că vor fi aduşi să stea înaintea lui Dumnezeu ca să fie judecaţi potrivit faptelor lor?", "Şi acum, Alma a început să-i explice aceste lucruri, zicând: Multora le este dat să cunoască tainele lui Dumnezeu; cu toate acestea, ei sunt puşi sub o poruncă strictă ca să nu dezvăluie decât o parte din cuvântul Lui, pe care El a dat-o copiilor oamenilor în acord cu atenţia şi hărnicia pe care aceştia I-o dau Lui.", "Şi de aceea, acela care îşi va împietri inima, acela va primi partea cea mai mică a cuvântului; iar acela care nu-şi va împietri inima, lui îi este dată partea cea mai mare a cuvântului până când lui îi este dat să cunoască tainele lui Dumnezeu, până când le va cunoaşte pe acestea în întregime.", "Iar aceia care îşi împietresc inimile, lor le este dată partea cea mai mică a cuvântului până când ei nu cunosc nimic despre tainele Lui; şi apoi ei sunt luaţi robi de către diavol şi duşi de voinţa lui la distrugere. Acum, aceasta este ceea ce se înţelege prin lanţurile iadului.", "Iar Amulec a vorbit clar despre moarte şi despre ridicarea din această mortalitate la o stare de nemurire şi despre aducerea în faţa scaunului de judecată al lui Dumnezeu pentru a fi judecaţi după faptele noastre.", "Şi atunci, dacă inimile noastre au fost împietrite, da, dacă noi ne-am împietrit inimile împotriva cuvântului într-atât, încât acesta nu s-a aflat în noi, atunci starea noastră va fi îngrozitoare, pentru că atunci noi vom fi condamnaţi.", "Deoarece cuvintele noastre ne vor condamna pe noi; da, toate faptele noastre ne vor condamna; noi nu vom fi găsiţi nepătaţi; iar gândurile noastre, de asemenea, ne vor condamna şi în această stare îngrozitoare noi nu vom îndrăzni să privim în sus către Dumnezeul nostru; şi vom fi foarte fericiţi dacă vom putea porunci stâncilor şi munţilor să se prăbuşească asupra noastră ca să ne ascundă de prezenţa Lui.", "Dar aceasta nu poate să fie; noi va trebui să înaintăm şi să stăm înaintea Lui în slava Sa, şi în puterea Lui, şi în măreţia, maiestatea şi dominaţia Lui, şi să recunoaştem, în ruşinea noastră veşnică, că toate judecăţile Lui sunt drepte; că El este drept în toate lucrările Sale şi că El este milos cu copiii oamenilor şi că El are toată puterea ca să salveze pe fiecare om care crede în Numele Lui şi care produce fructul pocăinţei.", "Şi acum iată, vă spun vouă, după aceea vine o moarte, şi anume cea de a doua moarte, care este o moarte spirituală; şi apoi este timpul când oricine care moare în păcatele sale, legate de moartea vremelnică, de asemenea, va muri într-o moarte spirituală; da, el va muri în tot ceea ce ţine de dreptate.", "După aceea, vine timpul când chinurile lor vor fi ca un lac de foc şi de pucioasă ale cărui flăcări se înalţă veşnic şi apoi este timpul când ei vor fi puşi jos în lanţuri pentru distrugere veşnică, în acord cu puterea şi robia Satanei pentru că el i-a supus prin propria sa voinţă.", "După aceea, vă spun vouă, ei vor fi ca şi cum nici o mântuire nu s-ar fi întâmplat; căci nu pot fi mântuiţi după dreptatea lui Dumnezeu; şi ei nu pot muri, pentru că nu mai există nici o corupţie.", "Acum, s-a întâmplat că atunci când Alma a terminat de spus aceste cuvinte oamenii au început să fie uimiţi şi mai mult;", "Dar era unul, Antiona, care era un conducător-şef printre ei, care a înaintat şi a spus către el: Ce este aceasta ce ai zis, că omul se va ridica din morţi şi va fi schimbat din această stare muritoare la o stare nemuritoare; că sufletul nu poate să moară niciodată?", "Ce înseamnă scriptura care zice că Dumnezeu a aşezat heruvimi şi o sabie arzătoare la răsărit de grădina Edenului pentru ca primii părinţi ai noştri să nu intre şi să guste din fructul pomului vieţii şi să trăiască în veşnicie? Şi astfel, noi vedem că nu era nici o şansă ca ei să trăiască în veşnicie.", "Acum, Alma i-a spus: Acesta este lucrul pe care tocmai era să-l explic. Acum, noi vedem că Adam a căzut fiindcă a luat din fructul oprit, potrivit cuvântului lui Dumnezeu; şi astfel, noi vedem că prin căderea lui toată omenirea a devenit un popor pierdut şi decăzut.", "Şi acum iată, vă spun vouă că, dacă ar fi fost posibil pentru Adam ca să ia din fructul pomului vieţii la acel timp, atunci nu ar fi fost nici o moarte, iar cuvântul ar fi fost deşert, făcându-L pe Dumnezeu să fie un mincinos, căci El a spus: Dacă tu vei mânca, atunci tu cu siguranţă vei muri.", "Şi noi vedem că moartea vine asupra omenirii, da, moartea despre care Amulec a vorbit, care este moartea vremelnică; cu toate acestea, a existat un spaţiu oferit omului, în care el se poate pocăi; de aceea, această viaţă a devenit o stare de încercare; un timp de pregătire pentru a-L întâlni pe Dumnezeu; un timp de pregătire pentru acea stare fără de sfârşit despre care noi am vorbit, care vine după învierea morţilor.", "Acum, dacă nu ar fi fost planul mântuirii care a fost făcut încă de la începutul lumii, atunci nu ar fi putut fi nici o înviere a morţilor; dar un plan al mântuirii a fost făcut, care va înfăptui învierea morţilor despre care s-a vorbit.", "Şi acum iată, dacă ar fi fost posibil ca primii noştri părinţi să meargă şi să ia din pomul vieţii, atunci ei ar fi fost nenorociţi pentru veşnicie, neavând nici o stare de pregătire; şi astfel, planul mântuirii ar fi fost încurcat, iar cuvântul lui Dumnezeu ar fi fost deşert, fără nici un efect.", "Dar iată, nu a fost aşa; ci oamenilor le-a fost dat să poată muri; iar după moarte, ei trebuie să vină la judecată, chiar aceeaşi judecată despre care noi am vorbit, care este sfârşitul.", "Şi după ce Dumnezeu a făcut ca aceste lucruri să ajungă la om, iată, atunci El a văzut că era potrivit ca omul să ştie despre lucrurile care fuseseră date;", "De aceea, El a trimis îngeri să vorbească cu ei, care i-au făcut pe oameni să vadă slava Sa.", "Şi ei au început, de la acel timp înainte, să strige numele Lui; de aceea, Dumnezeu a vorbit cu oamenii şi le-a făcut cunoscut planul mântuirii, care a fost pregătit încă de la crearea lumii; şi El le-a făcut lor cunoscut aceasta potrivit credinţei lor şi pocăinţei lor şi faptelor lor sfinte.", "De aceea, le-a dat porunci oamenilor, după ce ei mai întâi au încălcat primele porunci despre lucrurile care erau trecătoare, devenind la fel ca dumnezeii, deosebind binele de rău, punându-se pe ei înşişi într-o stare de acţiune sau fiind puşi într-o stare de acţiune după voinţa şi plăcerile lor, fie să facă rău, fie să facă bine—", "De aceea, Dumnezeu le-a dat porunci, după ce le-a făcut cunoscut planul mântuirii, ca ei să nu facă rău, pedeapsa pentru aceasta fiind a doua moarte, care era o moarte veşnică, în ceea ce priveşte lucrurile legate de dreptate; deoarece pentru unii ca aceştia, planul mântuirii nu putea să aibă nici o putere, pentru că cuvintele dreptăţii nu puteau să fie distruse, potrivit bunătăţii supreme a lui Dumnezeu.", "Dar Dumnezeu i-a chemat pe oameni, în numele Fiului Său (acesta fiind planul mântuirii care a fost făcut), zicând: Dacă voi vă veţi pocăi şi nu vă veţi împietri inimile, atunci Eu voi avea milă de voi prin Singurul Meu Fiu Născut;", "De aceea, oricine se pocăieşte şi nu îşi împietreşte inima, acela va avea parte de milă prin Singurul Meu Fiu Născut pentru iertarea păcatelor sale; şi aceştia vor intra în odihna Mea.", "Şi oricine îşi va împietri inima sa şi va face nedreptate, iată, Eu jur în mânia Mea că el nu va intra în odihna Mea.", "Şi acum, fraţii mei, iată, vă spun vouă că, dacă voi vă veţi împietri inimile voastre, atunci nu veţi intra în odihna Domnului; de aceea, nedreptatea voastră Îl va provoca pe Acela care a trimis mânia Lui să coboare asupra voastră ca în prima răzvrătire, da, potrivit cuvântului Său, în ultima răzvrătire la fel ca şi în prima, pentru distrugerea veşnică a sufletelor voastre; de aceea, potrivit cuvântului Său, pentru moartea cea de pe urmă, la fel ca şi pentru prima.", "Şi acum, fraţii mei, văzând că noi cunoaştem aceste lucruri, iar ele sunt adevărate, să ne pocăim şi să nu ne împietrim inimile noastre pentru ca să nu-L provocăm pe Domnul Dumnezeul nostru să-Şi coboare mânia asupra noastră în aceste porunci pe care El ni le-a dat a doua oară; ci să intrăm în odihna lui Dumnezeu, care este pregătită potrivit cuvântului Său."]}, {"name": "13", "verses": ["Şi iarăşi, fraţii mei, aş dori să vă îndrept minţile înainte, la timpul când Domnul Dumnezeu a dat aceste porunci către copiii Săi; şi aş dori ca voi să vă amintiţi că Domnul Dumnezeu a rânduit preoţi potrivit ordinului Său cel sfânt, care era potrivit ordinului Fiului Său, ca să propovăduiască aceste lucruri către popor.", "Şi acei preoţi au fost rânduiţi după ordinul Fiului Său în aşa fel încât poporul să poată cunoaşte în ce fel să-L aştepte pe Fiul Său pentru mântuire.", "Şi acesta este felul în care ei au fost rânduiţi—fiind chemaţi şi pregătiţi încă de la crearea lumii, potrivit previziunii făcute de Dumnezeu, potrivit cu marea lor credinţă şi cu faptele lor bune; în primul rând, fiind lăsaţi să aleagă binele sau răul; de aceea, fiindcă au ales binele şi pentru că au dovedit nespus de mare credinţă, ei sunt chemaţi cu o chemare sfântă, da, cu acea chemare sfântă care a fost pregătită prin şi după o mântuire pregătitoare pentru aceştia.", "Şi astfel, ei au fost chemaţi la această chemare sfântă datorită credinţei lor, în timp ce alţii au respins Spiritul lui Dumnezeu din cauza tăriei inimilor lor şi a orbirii minţilor lor, pe când, dacă nu ar fi fost aceasta, ei ar fi avut un privilegiu tot atât de mare ca şi fraţii lor.", "Sau, în sfârşit, pentru întâia oară ei au fost în aceeaşi situaţie ca şi fraţii lor; astfel, această chemare sfântă fiind pregătită încă de la crearea lumii pentru aceia care nu-şi vor împietri inimile, aceasta fiind în şi prin ispăşirea Singurului Fiu Născut, care a fost pregătit—", "Şi astfel fiind chemaţi cu această chemare sfântă şi fiind rânduiţi în marea preoţie a ordinului sfânt al lui Dumnezeu ca să propovăduiască poruncile Lui către copiii oamenilor, pentru ca şi ei să poată să intre în odihna Lui—", "Această mare preoţie fiind după ordinul Fiului Lui, care ordin a fost încă de la crearea lumii; sau, cu alte cuvinte, fiind fără început al zilelor sau sfârşit al anilor, fiind pregătită din veşnicie în toată veşnicia, potrivit previziunii Lui despre toate lucrurile—", "Acum, ei au fost rânduiţi după felul acesta—fiind chemaţi cu o chemare sfântă şi rânduiţi printr-o rânduială sfântă şi luând asupra lor marea preoţie a sfântului ordin, care chemare şi rânduială şi mare preoţie sunt fără de început sau de sfârşit—", "Astfel ei au devenit mari preoţi pentru veşnicie, după ordinul Fiului, Singurul Născut al Tatălui, care este fără de început al zilelor sau de sfârşit al anilor, care este plin de har, de dreptate şi de adevăr. Şi aşa este. Amin.", "Acum, aşa cum am spus despre ordinul sfânt sau această mare preoţie, mulţi au fost care au fost rânduiţi şi au devenit mari preoţi ai lui Dumnezeu; şi s-a povestit despre nemărginita lor credinţă şi pocăinţă şi despre faptele lor drepte înaintea lui Dumnezeu, ei alegând mai degrabă să se pocăiască şi să facă fapte drepte decât să piară;", "De aceea, ei au fost numiţi după acest ordin sfânt şi au fost sfinţiţi şi veşmintele lor au fost albite prin spălare în sângele Mielului.", "Acum, după ce au fost sfinţiţi de către Duhul Sfânt, având veşmintele lor făcute albe, fiind puri şi nepătaţi înaintea lui Dumnezeu, ei nu puteau să se uite la păcat decât cu groază; şi au fost mulţi, nespus de mulţi, care au fost făcuţi puri şi au intrat în odihna Domnului Dumnezeului lor.", "Şi acum, fraţii mei, aş vrea ca voi să vă umiliţi înaintea lui Dumnezeu şi să aduceţi rod demn de pocăinţă pentru ca şi voi să intraţi în acea odihnă.", "Da, umiliţi-vă pe voi înşivă, chiar la fel ca şi poporul din zilele lui Melhisedec, care, de asemenea, a fost un mare preot după acelaşi ordin ca acela despre care eu am vorbit, care, de asemenea, a luat asupra sa marea preoţie pentru veşnicie.", "Şi a fost acelaşi Melhisedec căruia Avraam i-a plătit zeciuieli; da, până şi tatăl nostru, Avraam, a plătit că zeciuială o zecime din toată avuţia sa.", "Acum, aceste rânduieli au fost date în felul acesta, pentru ca prin aceasta poporul să poată să-L aştepte cu nerăbdare pe Fiul lui Dumnezeu, acesta fiind un fel de ordin de-al Lui sau acesta fiind ordinul Lui şi pentru ca ei să poată să-L aştepte cu nerăbdare pe El pentru iertarea păcatelor lor, pentru ca ei să poată intra în odihna Domnului.", "Acum, acest Melhisedec era un rege peste ţara Salemului; iar poporul lui se stricase mult în nedreptate şi în lucruri abominabile; da, toţi oamenii se rătăciseră; erau plini de tot felul de ticăloşii;", "Dar Melhisedec, având credinţă mare şi primind oficiul înaltei preoţii în acord cu ordinul cel sfânt al lui Dumnezeu, a predicat pocăinţă către poporul său. Şi iată, ei s-au pocăit; iar Melhisedec a stabilit pace în ţară în zilele sale; de aceea, el a fost numit prinţul păcii, căci era regele Salemului; şi a domnit sub tatăl său.", "Acum, au fost mulţi înaintea lui şi au mai fost mulţi după el, dar nici unul nu a fost mai mare decât el; de aceea, ei pe el l-au menţionat în mod mai deosobit.", "Acum, eu nu am nevoie să repet aceasta; ceea ce am spus este îndeajuns. Iată, scripturile sunt în faţa voastră; dacă vă veţi opune lor, atunci aceasta va fi distrugerea voastră.", "Şi acum, s-a întâmplat că atunci când Alma a spus aceste cuvinte către ei, el a întins braţul spre ei şi a strigat cu un glas puternic, zicând: Acum este timpul să vă pocăiţi, pentru că ziua salvării se apropie;", "Da, şi glasul Domnului vesteşte prin gura îngerilor către toate naţiunile; da, vesteşte că ei vor avea veşti bune despre o mare bucurie; da, şi a făcut să răsune aceste veşti bune printre toţi oamenii Săi, da, chiar şi printre cei care sunt împrăştiaţi pretutindeni pe faţa pământului; de aceea ele au venit la noi.", "Şi ele ne sunt făcute cunoscute în cuvinte clare pentru ca noi să le putem înţelege, pentru ca noi să nu greşim; şi aceasta, pentru că suntem rătăcitori într-o ţară străină; de aceea, suntem astfel mult favorizaţi, pentru că avem aceste veşti bune vestite nouă în toate părţile viei noastre.", "Pentru că, iată, îngerii vestesc aceasta către mulţi la timpul acesta, în ţara noastră; şi aceasta este pentru scopul de a pregăti inimile copiilor oamenilor ca să primească cuvântul Lui, la timpul venirii Lui în slava Sa.", "Şi acum, noi aşteptăm numai să auzim vestea cea bună, vestită către noi prin gura îngerilor, despre venirea Lui; pentru ca, timpul vine, noi nu ştim cât de curând. Eu aş dori ca Dumnezeu să facă astfel ca aceasta, să se va întâmple în zilele mele; dar, fie ca aceasta se va întâmpla mai devreme sau mai târziu, de aceasta mă voi bucura.", "Şi se va face cunoscut oamenilor drepţi şi sfinţi, prin gura îngerilor, la timpul venirii Lui, că vor fi împlinite cuvintele strămoşilor noştri, aşa după cum au spus ei despre El, care era în acord cu spiritul profeţiei ce era în ei.", "Şi acum, fraţii mei, îmi doresc din adâncul inimii, da, cu mare îngrijorare, chiar până la durere, ca voi să ascultaţi de cuvintele mele şi să vă lepădaţi de păcatele voastre şi să nu amânaţi ziua pocăinţei voastre;", "Ci să vă umiliţi înaintea Domnului şi să strigaţi numele Lui sfânt şi să vegheaţi şi să vă rugaţi fără răgaz pentru ca să nu fiţi ademeniţi mai presus decât ceea ce voi puteţi duce şi astfel să fiţi conduşi de către Spiritul Sfânt, devenind umili, blânzi, supuşi, răbdători, plini de dragoste şi de îndurare;", "Având credinţă în Domnul; având speranţa că veţi primi viaţă veşnică; având întotdeauna dragostea de Dumnezeu în inimile voastre pentru ca să fiţi înălţaţi în ziua din urmă şi să intraţi în odihna Lui.", "Şi Domnul să vă dea pocăinţă pentru ca să nu aduceţi mânia Lui asupra voastră pentru ca să nu fiţi doborâţi în lanţurile iadului, pentru ca să nu suferiţi cea de-a doua moarte.", "Şi Alma a vorbit mult mai multe cuvinte către popor care nu sunt scrise în această carte."]}, {"name": "14", "verses": ["Şi s-a întâmplat că după ce a terminat de vorbit către popor, mulţi dintre ei au crezut în cuvintele lui şi au început să se pocăiască şi să cerceteze scripturile.", "Dar cea mai mare parte a lor a dorit să să-i poată distruge pe Alma şi pe Amulec; pentru că erau mânioşi pe Alma datorită clarităţii cuvintelor lui către Zeezrom; şi ei, de asemenea, au spus că Amulec i-a minţit pe ei şi a vorbit insulte la adresa legii lor şi, de asemenea, la adresa învăţătorilor legii şi a judecătorilor lor.", "Şi ei, de asemenea, au fost mânioşi pe Alma şi Amulec; şi, pentru că au purtat mărturie aşa de limpede împotriva ticăloşiei lor, ei au căutat să-i alunge în secret.", "Dar s-a întâmplat că nu au făcut-o; ci i-au luat şi i-au legat cu funii puternice şi i-au dus în faţa judecătorului-şef al ţării.", "Şi oamenii au mers şi au depus mărturie împotriva lor—mărturisind că au vorbit insulte la adresa legii şi a învăţătorilor legii lor şi a judecătorilor ţării, precum şi a tuturor oamenilor care erau în ţară; şi, de asemenea, au depus mărturie că este numai un singur Dumnezeu şi că El trebuia să-L trimită pe Fiul Său printre oameni, dar că El nu trebuia să-i salveze pe aceştia; şi multe lucruri de felul acesta au mărturisit oamenii împotriva lui Alma şi a lui Amulec. Acum, aceasta s-a întâmplat în faţa judecătorului şef al ţării.", "Şi s-a întâmplat că Zeezrom a fost uimit de cuvintele care fuseseră spuse; şi, de asemenea, a ştiut despre orbirea minţilor, pe care el o cauzase printre oameni prin cuvintele sale mincinoase; iar sufletul lui a început să se tulbure sub conştiinţa vinovăţiei sale; da, el a început să fie încercuit de jur-împrejur de către chinurile iadului.", "Şi s-a întâmplat că a început să strige către popor, zicând: Iată, eu sunt vinovat, iar aceşti oameni sunt nepătaţi înaintea lui Dumnezeu. Şi el a început să pledeze pentru ei din acel moment; dar ei l-au insultat, zicând: Eşti şi tu posedat de diavol? Iar ei l-au scuipat şi l-au alungat dintre ei; şi la fel şi pe toţi aceia care credeau în cuvintele care fuseseră spuse de către Alma şi Amulec; şi i-au alungat şi au trimis oameni să arunce cu pietre în ei.", "Şi şi-au adus nevestele şi copiii laolaltă; şi pe toţi care credeau sau erau învăţaţi să creadă în cuvântul lui Dumnezeu, ei au făcut ca aceştia să fie aruncaţi în foc; şi ei, de asemenea, au adus cronicile lor care conţineau sfintele scripturi şi pe acestea, de asemenea, le-au aruncat în foc pentru ca să ardă şi să fie distruse prin foc.", "Şi s-a întâmplat că i-au luat pe Alma şi pe Amulec şi i-au dus la locul de caznă pentru ca ei să poată fi martori la distrugerea acelora care erau mistuiţi de foc.", "Şi atunci când Amulec a văzut durerile femeilor şi copiilor care erau mistuiţi de foc, el, de asemenea, a simţit durere; şi el a spus către Alma: Cum putem noi să fim martori la această scenă îngrozitoare? De aceea, să ne întindem mâinile noastre şi să exercităm puterea lui Dumnezeu care este în noi şi să-i salvăm pe ei din flăcări.", "Dar Alma i-a spus: Spiritul mă forţează pe mine să nu-mi întind mâna; căci iată, Domnul îi primeşte pe ei sus la El Însuşi, în slavă; iar El permite ca ei să facă acest lucru sau ca poporul să le facă lor acest lucru, în acord cu tăria inimilor lor pentru ca judecata pe care El o va exercita în mânia Sa asupra lor să fie dreaptă; iar sângele celui nevinovat va sta ca o mărturie împotriva lor, da, şi va striga cu putere împotriva lor în ultima zi.", "Acum, Amulec i-a spus lui Alma: Iată, s-ar putea ca ei să ne ardă şi pe noi.", "Iar Alma a spus: Să fie potrivit voinţei Domnului. Dar iată, lucrarea noastră nu este terminată; de aceea, ei nu ne vor arde.", "Acum, s-a întâmplat că atunci când trupurile acelora care fuseseră aruncaţi în foc au fost arse, precum şi cronicile care fuseseră aruncate în foc împreună cu ei, judecătorul-şef al ţării a venit şi a stat înaintea lui Alma şi Amulec care erau legaţi; şi i-a lovit pe ei cu mâna peste obraji şi le-a zis: După ceea ce aţi văzut, veţi mai predica iarăşi către acest popor că ei vor fi aruncaţi într-un lac de foc şi pucioasă?", "Iată, voi vedeţi că nu aveţi puterea să-i salvaţi pe aceia care au fost aruncaţi în foc; şi nici Dumnezeu nu i-a salvat pe ei pentru că erau din credinţa voastră. Şi judecătorul i-a lovit iarăşi peste obraji şi i-a întrebat: Ce aveţi voi de spus la aceasta?", "Acum, acest judecător era după ordinul şi credinţa lui Nehor, cel care l-a ucis pe Ghedeon.", "Şi s-a întâmplat că Alma şi Amulec nu i-au răspuns nimic; iar el i-a lovit pe ei iarăşi şi i-a dat pe mâna slujbaşilor ca să fie aruncaţi în închisoare.", "Şi atunci când ei au fost aruncaţi în închisoare timp de trei zile, au venit mulţi învăţători ai legii şi judecători şi preoţi şi învăţători, care erau din credinţa lui Nehor; şi ei au venit în închisoare, ca să-i vadă pe ei şi i-au întrebat pe ei despre multe cuvinte; dar ei nu le-au răspuns nimic.", "Şi s-a întâmplat că judecătorul a stat înaintea lor şi a zis: De ce nu răspundeţi voi la cuvintele acestor oameni? Nu ştiţi că am puterea să vă dau flăcărilor? Şi le-a poruncit să vorbească; dar ei nu au răspuns nimic.", "Şi s-a întâmplat că ei au plecat şi s-au dus în drumurile lor, dar s-au întors înapoi în ziua următoare; iar judecătorul iarăşi i-a lovit pe ei peste obraji. Şi mulţi s-au apropiat, de asemenea, şi i-au lovit, zicând: Vreţi voi să staţi iarăşi şi să-i judecaţi pe aceşti oameni şi să condamnaţi legea noastră? Dacă voi aveţi puteri atât de mari, de ce nu vă salvaţi pe voi înşivă?", "Şi multe astfel de lucruri le-au spus lor, scrâşnind din dinţi către ei şi scuipându-i şi zicând: Cum vom arăta noi când vom fi condamnaţi?", "Şi multe astfel de lucruri, da, tot felul de lucruri de acest fel le-au spus ei lor; şi astfel i-au batjocorit pe ei timp de multe zile. Şi nu le-au dat mâncare pentru ca ei să flămânzească şi nici apă pentru ca să fie însetaţi; şi, de asemenea, le-au luat hainele pentru ca să fie goi; şi astfel au fost legaţi cu frânghii puternice şi închişi în închisoare.", "Şi s-a întâmplat că după ce ei au suferit astfel timp de multe zile (şi aceasta s-a întâmplat în cea de-a douăsprezecea zi, în a zecea lună, în al zecelea an al domniei judecătorilor peste poporul lui Nefi), judecătorul-şef peste ţara lui Amoniha, precum şi mulţi dintre învăţătorii lor şi învăţătorii legii s-au dus la închisoarea unde Alma şi Amulec erau legaţi cu frânghii.", "Iar judecătorul-şef a stat înaintea lor şi i-a lovit iarăşi şi le-a spus: Dacă voi aveţi puterea lui Dumnezeu, eliberaţi-vă din aceste legături şi atunci noi vom crede că Domnul va distruge acest popor după cuvintele voastre.", "Şi s-a întâmplat că ei toţi au înaintat şi i-au lovit pe ei zicând aceleaşi cuvinte, chiar până la ultimul; şi atunci când ultimul cuvânt a fost spus către ei, puterea lui Dumnezeu a fost asupra lui Alma şi a lui Amulec, iar aceştia s-au ridicat şi au stat pe picioarele lor.", "Iar Alma a implorat, zicând: Cât de mult trebuie să suferim noi aceste mari suferinţe, o, Doamne? O, Doamne, dă-ne nouă putere după credinţa noastră care este în Hristos, chiar până la eliberare. Şi ei au rupt frânghiile cu care erau legaţi; şi atunci când oamenii au văzut aceasta, au început să fugă, pentru că frica distrugerii venise asupra lor.", "Şi s-a întâmplat că frica lor era atât de mare, încât au căzut la pământ şi nu au nimerit uşa care dădea afară din închisoare; iar pământul s-a cutremurat cu putere, iar zidurile închisorii s-au crăpat în două, aşa încât au căzut la pământ; iar judecătorul-şef şi învăţătorii legii, preoţii şi învăţătorii care i-au lovit pe Alma şi pe Amulec au fost ucişi de căderea lor.", "Iar Alma şi Amulec au ieşit din închisoare şi nu erau răniţi; căci Domnul le-a dat putere potrivit credinţei lor care era în Hristos. Şi ei au ieşit direct din închisoare; şi au fost eliberaţi din legăturile lor; iar închisoarea a căzut la pământ, şi fiecare suflet care era în ea, în afară de Alma şi de Amulec, a fost ucis; iar ei au venit direct în oraş.", "Acum, oamenii, auzind un mare zgomot, au venit fugind în mare mulţime ca să afle cauza acestuia; şi atunci când i-au văzut pe Alma şi pe Amulec ieşind afară din închisoare şi au văzut că zidurile închisorii căzuseră la pământ, au fost izbiţi de mare frică şi au fugit din prezenţa lui Alma şi a lui Amulec, tot aşa cum o capră împreună cu puiul ei fuge de doi lei; şi astfel au fugit ei din prezenţa lui Alma şi a lui Amulec."]}, {"name": "15", "verses": ["Şi s-a întâmplat că lui Alma şi lui Amulec li s-a poruncit să plece din oraşul acela; şi au plecat şi au ajuns chiar în ţara lui Sidom; şi iată, acolo i-au găsit pe toţi oamenii care plecaseră din ţara lui Amoniha, care fuseseră alungaţi şi bătuţi cu pietre, pentru că ei credeau în cuvintele lui Alma.", "Şi ei le-au povestit despre tot ceea ce li se întâmplase nevestelor şi copiilor lor, şi despre ei înşişi, şi despre puterea lor de eliberare.", "Şi, de asemenea, Zeezrom zăcea bolnav la Sidom, cu febră mare, care era cauzată de marile suferinţe ale minţii sale din cauza ticăloşiei sale, căci el credea că Alma şi Amulec nu mai erau; şi el credea că aceştia fuseseră ucişi din cauza nedreptăţii sale. Şi acest mare păcat şi celelalte păcate multe ale lui i-au chinuit mintea până când aceasta a devenit foarte îndurerată, neavând nici o scăpare; de aceea, el a început să fie ars de o căldură arzătoare.", "Acum, când el a auzit că Alma şi Amulec erau în ţara lui Sidom, inima lui a început să prindă curaj; şi le-a trimis imediat un mesaj, dorind ca ei să vină la el.", "Şi s-a întâmplat că ei au venit imediat, supunându-se mesajului pe care el li-l trimisese; şi s-au dus în casa lui Zeezrom; şi l-au găsit pe acesta în pat, bolnav, fiind foarte slăbit, cu febră mare; şi mintea lui, de asemenea, era în durere foarte mare din cauza nedreptăţilor lui; şi când el i-a văzut, şi-a întins mâna şi s-a rugat de ei să-l vindece.", "Şi s-a întâmplat că Alma i-a spus, luându-l de mână; Crezi tu în puterea de Salvare a lui Hristos?", "Iar el a răspuns şi a zis: Da, cred toate cuvintele pe care tu le-ai propovăduit.", "Iar Alma a zis: Dacă tu crezi în mântuirea lui Hristos, atunci tu poţi fi vindecat.", "Iar el a zis: Da, cred potrivit cu cuvintelor tale.", "Şi apoi, Alma L-a implorat pe Domnul, zicând: O, Doamne, Dumnezeul nostru, ai milă de acest om şi vindecă-l potrivit credinţei lui care este în Hristos.", "Şi atunci când Alma a spus aceste cuvinte, Zeezrom a sărit în picioare şi a început să meargă; şi aceasta s-a întâmplat pentru marea mirare a tuturor oamenilor; iar vestea despre aceasta s-a dus în toată ţara lui Sidom.", "Şi Alma l-a botezat pe Zeezrom în Domnul; şi el a început de la acel timp încolo să predice către popor.", "Şi Alma a întemeiat o biserică în ţara lui Sidom şi a rânduit preoţi şi învăţători în ţară pentru ca aceştia să boteze pentru Domnul pe oricine voia să fie botezat.", "Şi s-a întâmplat că aceştia erau mulţi; pentru că ei s-au adunat din toate regiunile dimprejurul Sidomului şi au fost botezaţi.", "Cât despre oamenii care erau în ţara lui Amoniha, ei au rămas mai departe un popor cu inima împietrită şi încăpăţânat; şi nu s-au pocăit de păcatele lor, atribuind diavolului toată puterea lui Alma şi a lui Amulec; pentru că ei erau din credinţa lui Nehor şi nu credeau în pocăinţa păcatelor lor.", "Şi s-a întâmplat că Alma şi Amulec, Amulec după ce si-a apărăsit tot aurul său şi argintul său şi lucrurile sale preţioase care erau în ţara lui Amoniha pentru cuvântul lui Dumnezeu, după ce a fost respins de către aceia care odată fuseseră prietenii săi, precum şi de către tatăl său şi de către neamurile sale;", "Prin urmare, după ce Alma a întemeiat biserica de la Sidom, văzând o mare încercare, da, văzând că oamenii erau puşi la încercare în legătură cu mândria din inimile lor şi au început să se umilească înaintea lui Dumnezeu şi au început să se adune laolaltă în sanctuarele lor sa-L preaslăvească Dumnezeu în faţa altarului, veghind şi rugându-se fără încetare pentru ca ei să poată să fie eliberaţi de Satana şi de la moarte şi de la distrugere—", "Acum, aşa cum am spus, Alma, după ce a văzut toate aceste lucruri, l-a luat pe Amulec şi s-a dus în ţara lui Zarahemla şi l-a luat la casa lui şi l-a alinat în suferinţele sale şi l-a întărit în Domnul.", "Şi astfel s-a terminat cel de al zecelea an al domniei judecătorilor peste poporul lui Nefi."]}, {"name": "16", "verses": ["Şi s-a întâmplat în cel de al unsprezecelea an al domniei judecătorilor peste poporul lui Nefi, în cea de a cincea zi a celei de a doua luni, acolo fiind multă pace în ţara lui Zarahemla, nefiind nici un război sau conflict pentru un anumit număr de ani, şi chiar până la cea de a cincea zi a celei de a doua luni în cel de al unsprezecelea an, s-a auzit un strigăt de război peste tot în ţară.", "Pentru că iată, oştirile lamaniţilor au venit dinspre partea pustiului până la graniţele ţării, chiar până la oraşul lui Amoniha şi au început să ucidă oamenii şi să distrugă oraşul.", "Şi acum, s-a întâmplat că înainte ca nefiţii să poată să-şi ridice o oştire destul de mare ca să-i alunge pe aceştia din ţară, ei îi distruseseră pe oamenii care erau în oraşul lui Amoniha, precum şi pe unii dimprejurul graniţelor lui Noe şi îi luaseră robi pe alţii, în pustiu.", "Acum, s-a întâmplat că nefiţii doreau să-i capete înapoi pe aceia care fuseseră luaţi robi în pustiu.", "De aceea, acela care fusese numit căpitan-şef peste oştirile nefiţilor (şi numele lui era Zoram şi avea doi fii, Lehi şi Aha)—acum, Zoram şi cei doi fii ai săi, ştiind că Alma era mare preot în biserică şi auzind că el avea spiritul profeţiei, ei s-au dus de aceea la el şi au dorit să afle de la el dacă Domnul ar dori ca ei să meargă în pustiu în căutarea fraţilor lor care fuseseră luaţi robi de către lamaniţi.", "Şi s-a întâmplat că Alma L-a întrebat pe Domnul despre această problemă. Şi Alma s-a întors şi le-a spus: Iată, lamaniţii vor trece râul Sidom în pustiul de la miazăzi, departe, dincolo de graniţele ţării lui Manti. Şi iată, acolo îi veţi întâlni voi pe ei, la răsărit de râul Sidom, şi acolo Domnul îi va elibera pe fraţii voştri, aceia care au fost luaţi robi de către lamaniţi.", "Şi s-a întâmplat că Zoram şi fiii lui au trecut râul Sidom cu oştirile lor şi s-au dus dincolo de graniţele lui Manti, în pustiul de la miazăzi, care era în partea de răsărit a râului Sidom.", "Şi au năvălit peste oştirile lamaniţilor, iar lamaniţii au fost împrăştiaţi şi goniţi în pustiu; şi i-au luat pe fraţii lor care fuseseră luaţi robi de către lamaniţi; şi nici un suflet nu a fost pierdut dintre cei care fuseseră luaţi robi. Şi i-au adus pe fraţii lor ca să-şi stăpânească pământurile.", "Şi astfel s-a terminat cel de al unsprezecelea an al judecătorilor, lamaniţii fiind alungaţi afară din ţară, iar poporul lui Amoniha fiind distrus; da, fiecare suflet viu dintre amoniţi a fost distrus, precum şi oraşul lor cel mare, despre care ei au spus că Dumnezeu nu-l putea distruge din cauza măreţiei lui.", "Dar iată, într-o zi a fost lăsat pustiu; şi scheletele au fost sfâşiate de câini şi de sălbăticiunile pustiului.", "Cu toate acestea, după multe zile, trupurile lor moarte au fost îngrămădite pe faţa pământului şi nu au fost îngropate prea adânc. Şi acum, mirosul era atât de puternic, încât oamenii nu s-au dus ca să stăpânească ţara lui Amoniha timp de mulţi ani. Şi ea a fost numită Pustiul Nehorilor; căci erau din credinţa lui Nehor cei care fuseseră ucişi; iar ţara lor a rămas pustie.", "Iar lamaniţii nu au mai venit iarăşi cu război împotriva nefiţilor până la cel de al patrusprezecelea an al domniei judecătorilor peste poporul lui Nefi. Şi astfel, timp de trei ani a avut poporul lui Nefi pace neîntreruptă în ţară.", "Iar Alma şi Amulec s-au dus şi au predicat pocăinţă către popor în templele lor şi sanctuarele lor şi, de asemenea, în sinagogile lor, care erau construite după felul iudeilor.", "Şi acelora care voiau să audă cuvintele lor le-au împărtăşit ei cuvântul lui Dumnezeu, fără să ţină seama de persoană, fără întrerupere.", "Şi astfel au mers Alma şi Amulec şi mult mai mulţi alţii care fuseseră aleşi pentru această lucrare ca să predice cuvântul prin toată ţara. Iar întemeierea bisericilor a devenit generală în toată ţara, în toate regiunile dimprejur, printre tot poporul nefiţilor.", "Şi nu era nici o inegalitate între ei; Domnul Şi-a revărsat Spiritul Său asupra tuturor de pe faţa ţării ca să pregătească minţile copiilor oamenilor sau să le pregătească inimile lor ca să primească cuvântul care trebuia să fie propovăduit printre ei la timpul venirii Lui—", "Pentru ca ei să nu se împietrească împotriva cuvântului, pentru ca ei să nu fie necredincioşi şi să meargă către distrugere, ci ca ei să poată primi cuvântul cu bucurie şi, ca o ramură, să fie altoiţi pe viţa cea adevărată, pentru ca ei să poată intra în odihna Domnului Dumnezeului lor.", "Acum, acei preoţi care s-au dus în popor au predicat împotriva minciunilor de tot felul şi a înşelătoriilor şi a invidiilor, a certurilor şi a răutăţii şi a injuriilor şi a furturilor, tâlhăriilor, crimelor, curviei, precum şi a tuturor felurilor de imoralităţi, strigând că aceste lucruri nu trebuie să fie—", "Prezicând lucrurile care trebuie să se întâmple în curând; da, prezicând venirea Fiului lui Dumnezeu, suferinţele şi moartea Lui, precum şi învierea Lui din morţi.", "Şi mulţi din popor au întrebat despre locul în care Fiul lui Dumnezeu trebuia să vină; şi ei au fost învăţaţi că El va apărea în faţa lor după învierea Sa; şi poporul a ascultat aceasta cu mare veselie şi bucurie.", "Şi acum, după ce Biserica s-a întemeiat în toată ţara—având victorie asupra diavolului, şi cuvântul lui Dumnezeu fiind predicat în curăţenia lui în toată ţara, şi Domnul revărsându-Şi binecuvântările Sale asupra poporului—astfel s-a terminat cel de al patrusprezecelea an al domniei judecătorilor peste poporul lui Nefi."]}, {"name": "17", "verses": ["Şi acum, s-a întâmplat că în timp ce Alma călătorea din ţara lui Ghedeon către miazăzi, înspre ţara lui Manti, iată, spre uimirea sa, el s-a întâlnit cu fiii lui Mosia care călătoreau înspre ţara lui Zarahemla.", "Acum, aceşti fii ai lui Mosia erau cu Alma atunci când îngerul a apărut pentru prima dată în faţa lui; de aceea, Alma s-a bucurat nespus de mult să-i vadă pe fraţii săi; şi ceea ce a mărit bucuria lui era că aceştia încă mai erau fraţii lui în Domnul; da, şi ei se întăriseră în cunoaşterea adevărului; pentru că ei erau oameni cu bună înţelegere şi cercetaseră scripturile cu sârguinţă pentru ca să poată cunoaşte cuvântul lui Dumnezeu.", "Dar aceasta nu este totul; ei se dedaseră la multă rugăciune şi post; de aceea, aveau spiritul profeţiei şi spiritul revelaţiei şi atunci când propovăduiau, ei propovăduiau cu puterea şi autoritatea de la Dumnezeu.", "Şi ei propovăduiseră cuvântul lui Dumnezeu timp de patrusprezece ani printre lamaniţi, având mult succes în aducerea multora către cunoaşterea adevărului; da, prin puterea cuvintelor lor, mulţi au fost aduşi în faţa altarului lui Dumnezeu pentru ca să strige numele Lui şi să-şi mărturisească păcatele în faţa Lui.", "Acum, acestea sunt împrejurările în care s-au desfăşurat călătoriile lor, deoarece că ei au avut multe suferinţe; au suferit mult, atât în trup, cât şi în minte, cum ar fi foame, sete şi oboseală şi, de asemenea, muncă multă în spirit.", "Acum, acestea au fost călătoriile lor: Luându-şi rămas bun de la tatăl lor, Mosia, în primul an al judecătorilor; refuzând împărăţia pe care tatăl lor dorea să le-o dea şi aceasta fiind şi dorinţa poporului;", "Cu toate acestea, ei au plecat din ţara lui Zarahemla şi şi-au luat săbiile şi suliţele, arcurile şi săgeţile şi praştiile; şi aceasta au făcut-o pentru a putea să-şi facă rost de mâncare în timp ce erau în pustiu.", "Şi astfel, au plecat ei în pustiu împreună cu un grup de oameni pe care i-au ales, ca să meargă în ţara lui Nefi şi să predice cuvântul lui Dumnezeu către lamaniţi.", "Şi s-a întâmplat că au călătorit timp de multe zile în pustiu şi au postit mult şi s-au rugat mult ca Domnul să le dea o parte din Spiritul Său ca să-i întovărăşească şi să rămână cu ei pentru ca ei să poată fi o unealtă în mâinile lui Dumnezeu, pentru ca ei să aducă, dacă aceasta va fi posibil, pe confraţii lor, lamaniţii, la cunoaşterea adevărului, la cunoaşterea păcătoşeniei tradiţiilor strămoşilor lor, care nu erau corecte.", "Şi s-a întâmplat că Domnul i-a vizitat pe ei cu Spiritul Său şi le-a zis: Găsiţi liniştea sufletească. Şi ei au găsit liniştea sufletească.", "Iar Domnul, de asemenea, le-a spus lor: Duceţi-vă printre lamaniţi, fraţii voştri, şi întemeiaţi cuvântul Meu; şi totuşi, voi trebuie să fiţi răbdători în suferinţe îndelungate şi în supărări pentru ca voi să le arătaţi lor un exemplu bun în Mine, iar Eu voi face din voi un instrument în mâinile Mele, pentru salvarea multor suflete.", "Şi s-a întâmplat că inimile fiilor lui Mosia şi ale acelora care erau cu ei au prins curaj ca să se ducă la lamaniţi să le vestească acestora cuvântul lui Dumnezeu.", "Şi s-a întâmplat că, atunci când au ajuns la graniţele ţării lamaniţilor, s-au separat şi s-au despărţit unul de altul, având încredere în Domnul că ei se vor întâlni din nou la sfârşitul recoltei; căci ei credeau că lucrarea pe care ei o întreprinseseră era mare.", "Şi cu siguranţă a fost mare, pentru că ei s-au angajat să predice cuvântul lui Dumnezeu către un popor sălbatic şi împietrit şi înfricoşător; un popor care avea plăcere să-i ucidă pe nefiţi şi să-i fure şi să-i jefuiască pe aceştia; iar inimile lor erau îndreptate către bogăţii sau către aur şi argint şi pietre preţioase; şi totuşi, au căutat să obţină aceste lucruri prin crime şi furturi pentru ca să nu muncească pentru ele cu mâinile lor.", "Astfel, ei erau un popor foarte leneş, mulţi rugându-se la idoli, iar blestemul lui Dumnezeu căzuse peste ei din cauza tradiţiilor strămoşilor lor; cu toate acestea, făgăduielile Domnului le-au fost date cu condiţia ca ei să se pocăiască.", "De aceea, acesta a fost motivul pentru care fiii lui Mosia au întreprins lucrarea lor pentru ca, poate, să-i poată aduce pe aceştia la pocăinţă; pentru ca să poată să-i aducă pe aceştia la cunoaşterea planului mântuirii.", "De aceea, s-au despărţit unul de altul şi au mers printre ei, fiecare om singur, potrivit cu cuvântul şi cu puterea lui Dumnezeu care i-au fost date lui.", "Acum, Amon, era şef printre ei sau, mai degrabă, le slujea lor şi a plecat dintre ei după ce i-a binecuvântat potrivit diferitelor lor poziţii, împărtăşindu-le cuvântul lui Dumnezeu sau binecuvântându-i înainte de plecarea sa; şi astfel şi-au început ei cele câteva călătorii ale lor prin ţară.", "Iar Amon s-a dus în ţara lui Ismael, ţara fiind numită după fiii lui Ismael care, de asemenea, deveniseră lamaniţi.", "Şi atunci când Amon a intrat în ţara lui Ismael, lamaniţii l-au luat şi l-au legat, după cum le era obiceiul să-i lege pe toţi nefiţii care cădeau în mâinile lor şi să-i ducă înaintea regelui; şi astfel, erau lăsaţi la plăcerea regelui ca să-i ucidă sau să-i ţină în robie sau să-i arunce în închisoare ori să-i alunge din ţară, potrivit voinţei şi plăcerii lui.", "Şi astfel, Amon a fost dus înaintea regelui care era peste ţara lui Ismael; iar numele său era Lamoni; şi era un urmaş al lui Ismael.", "Şi regele l-a întrebat pe Amon dacă dorinţa lui era să locuiască în ţară printre lamaniţi sau printre oamenii săi.", "Şi Amon Şi i-a spus: Da, eu doresc să locuiesc cu acest popor un timp; da, poate chiar până în ziua când voi muri.", "Şi s-a întâmplat că regelui Lamoni i-a plăcut mult de Amon şi a făcut ca legăturile lui să fie desfăcute; şi a dorit ca Amon să ia de nevastă pe una dintre fiicele sale.", "Dar Amon i-a spus: Nu, dar eu voi fi slujitorul tău. De aceea, Amon a devenit slujitorul regelui Lamoni. Şi s-a întâmplat că a fost pus împreună cu alţi slujitori să păzească turmele lui Lamoni, potrivit obiceiului lamaniţilor.", "Şi după ce a fost în slujba regelui timp de trei zile, în timp ce se ducea împreună cu slujitorii lamaniţi la locul de adăpare, care era numit apa lui Sebus, iar toţi lamaniţii îşi mânau turmele acolo ca să se adape—", "Şi acum, în timp ce Amon şi slujitorii regelui îşi mânau turmele la acest loc de adăpare, iată, un anumit număr de lamaniţi, care fuseseră cu turmele lor la apă, au stat şi au împrăştiat turmele lui Amon şi ale slujitorilor regelui; şi le-au împrăştiat în aşa măsură încât ele au fugit în multe părţi.", "Acum, slujitorii regelui au început să se plângă, zicând: Acum regele ne va ucide pe noi, tot aşa ca şi pe fraţii noştri pentru că turmele lor au fost împrăştiate de ticăloşia acestor oameni. Şi au început să se vaiete, zicând: Iată, turmele noastre sunt deja împrăştiate.", "Acum, ei s-au jeluit din cauza fricii de a fi ucişi. Acum, când Amon a văzut aceasta, inima lui era plin de bucurie; căci, a zis el, eu voi arăta puterea mea acestor slujitori camarazi ai mei sau puterea care este în mine, înapoind aceste turme regelui, pentru ca să pot să câştig inimile acestor slujitori camarazi ai mei, pentru ca eu să pot să-i conduc pe ei să creadă în cuvintele mele.", "Şi acum, acestea erau gândurile lui Amon, când a văzut suferinţele acelora pe care el i-a numit să fie fraţii săi.", "Şi s-a întâmplat că i-a linguşit pe ei cu ale lui cuvinte, zicând: Fraţii mei, fiţi veseli şi să mergem în căutarea turmelor; şi noi le vom aduna laolaltă şi le vom aduce înapoi la locul de adăpare; şi astfel, vom păstra turmele pentru rege şi acesta nu ne va ucide.", "Şi s-a întâmplat că ei au mers în căutarea turmelor şi l-au urmat pe Amon şi s-au grăbit cu multă iuţeală, şi au ajuns din urmă turmele regelui şi le-au adunat pe acestea iarăşi laolaltă la locul de adăpare.", "Iar oamenii aceia iarăşi s-au ridicat şi au împrăştiat turmele; dar Amon a spus către fraţii săi: Încercuiţi turmele de jur-împrejur pentru ca ele să nu se mai împrăştie; iar eu mă duc să mă cert cu oamenii aceştia care împrăştie turmele noastre.", "De aceea, au făcut aşa cum Amon le-a poruncit şi el s-a dus şi s-a certat cu aceia care stătuseră la apele lui Sebus; şi ei nu erau în număr mic.", "De aceea, ei nu s-au temut de Amon, căci au crezut că unul dintre oamenii lor îl va ucide după plăcerea lor, pentru că ei nu ştiau că Domnul îi făgăduise lui Mosia că El îi va elibera pe fiii lui dintre mâinile acestora; şi nici nu ştiau nimic despre Domnul; de aceea îşi găseau ei bucurie în a-i distruge pe fraţii lor; şi de aceea au împrăştiat ei turmele regelui.", "Dar Amon a înaintat şi a început să arunce cu pietre în ei, cu praştia sa; da, cu putere mare a aruncat el pietre cu praştia printre ei; şi astfel, a ucis un anumit număr dintre ei într-atât, încât ei au început să fie uimiţi de puterea lui; cu toate acestea, erau mânioşi din cauza uciderii fraţilor lor şi erau hotărâţi ca el să cadă; de aceea, văzând că nu puteau să-l lovească cu pietrele lor, au înaintat cu bâte ca să-l ucidă.", "Dar iată, fiecărui om care-şi ridica bâta ca să-l lovească pe Amon, acesta îi reteza braţele cu sabia sa; căci el a rezistat la loviturile lor, retezându-le braţele cu muchia sabiei sale într-atât, încât ei au început să se mire şi au început să fugă din faţa lui; da, iar ei nu erau puţini la număr; şi el i-a pus pe ei să fugă prin puterea braţului său.", "Acum, şase dintre ei căzuseră de praştie, dar el nu a ucis pe nici unul, decât pe conducătorul lor, cu sabia sa; şi a retezat atât de multe braţe de-ale lor câte erau ridicate împotriva lui şi acestea nu erau puţine.", "Şi atunci când i-a alungat pe ei până departe, s-a reîntors, iar ei şi-au adăpat turmele şi le-au întors pe acestea la păşunea regelui, cărând cu ei braţele care fuseseră retezate de sabia lui Amon, ale acelora care au căutat să-l ucidă pe el; şi acestea au fost duse regelui ca mărturie a lucrurilor pe care le-au făcut."]}, {"name": "18", "verses": ["Şi s-a întâmplat că regele Lamoni a făcut ca slujitorii săi să înainteze şi să mărturisească despre toate lucrurile pe care ei le văzuseră privind această problemă.", "Şi când toţi au mărturisit despre lucrurile pe care le-au văzut şi el a aflat despre devotamentul lui Amon în păstrarea turmelor lui, şi, de asemenea, despre puterea lui mare în lupta împotriva acelora care au căutat să-l ucidă, a fost nespus de mirat şi a zis: Cu siguranţă, acesta este mai mult decât un om. Iată, nu este acesta Marele Spirit care va trimite pedepse mari asupra acestui popor din cauza crimelor lui?", "Iar ei au răspuns regelui şi au zis: Dacă el este Marele Spirit sau este un om, noi nu ştim; dar atâta ştim, că el nu poate fi ucis de către duşmanii regelui; şi nici ei nu pot împrăştia turmele regelui atunci când el este cu noi, datorită dibăciei şi puterii lui mari; de aceea, noi ştim că este un prieten al regelui. Şi acum, o, rege, noi nu credem că un om are atât de mare putere, pentru că noi ştim că el nu poate fi ucis.", "Şi acum, când regele a auzit aceste cuvinte, le-a spus: Acum ştiu că acesta este Marele Spirit; şi El a pogorât la acest timp ca să păstreze vieţile voastre pentru ca eu să nu vă ucid pe voi aşa cum am făcut cu fraţii voştri. Acum, acesta este Marele Spirit despre care au vorbit strămoşii noştri.", "Acum, aceasta era tradiţia lui Lamoni, pe care el o primise de la tatăl său, şi anume, că exista un Mare Spirit. În ciuda faptului că ei credeau într-un Mare Spirit, ei presupuneau că tot ceea făceau ei era drept; cu toate acestea, Lamoni a început să se teamă nespus de mult pentru răutatea pe care a făcut-o ucigându-i pe slujitorii săi;", "Pentru că, a ucis pe mulţi dintre ei pentru că fraţii lor împrăştiaseră turmele la locul de adăpare; şi astfel, pentru că avuseseră turmele împrăştiate, ei au fost ucişi.", "Acum, era obiceiul acestor lamaniţi să stea pe lângă apele Sebusului ca să împrăştie turmele oamenilor pentru ca astfel ei să poată să mâne departe pe multe dintre cele care erau împrăştiate, către ţara lor proprie, acesta fiind un obicei de jefuială printre ei.", "Şi s-a întâmplat că regele Lamoni i-a întrebat pe slujitorii săi, zicând: Unde este acest om care are o putere atât de mare?", "Iar ei i-au spus: Iată, hrăneşte caii tăi. Acum, regele le-a poruncit slujitorilor săi, mai înainte de timpul adăpării turmelor sale, ca să pregătească ei caii şi carele lui şi să-l ducă până în ţara lui Nefi; pentru că acolo fusese organizată o mare petrecere în ţara lui Nefi de către tatăl lui Lamoni, care era rege peste întreaga ţară.", "Acum, când regele Lamoni a auzit că Amon pregătea caii şi carele sale, el a fost şi mai uimit datorită devotamentului lui Amon, zicând: Cu siguranţă, nici un slujitor nu a fost printre toţi slujitorii mei atât de devotat ca acest om; căci el chiar îşi aduce aminte de toate poruncile mele ca să le execute.", "Acum, eu ştiu cu siguranţă că acesta este Marele Spirit; şi aş dori ca El să vină la mine, dar nu îndrăznesc.", "Şi s-a întâmplat că atunci când Amon a fost gata cu pregătirea cailor şi a carelor pentru rege şi slujitorii lui, el a venit la rege şi a văzut că faţa regelui era schimbată; de aceea, era pe punctul de a pleca din prezenţa lui.", "Şi unul dintre slujitorii regelui i-a spus, Rabana, care înseamnă, dacă este tălmăcit, rege puternic sau mare, considerând că regii lor erau puternici; şi astfel i-a spus: Rabana, regele, doreşte ca tu să stai.", "De aceea, Amon s-a întors către rege şi i-a spus: Ce doreşti să fac pentru tine, o, rege? Iar regele nu i-a răspuns lui timp de mai mult de o oră, după timpul lor, căci nu ştia ce să-i spună.", "Şi s-a întâmplat că Amon a zis iarăşi către el: Ce doreşti tu de la mine? Dar regele nu i-a răspuns.", "Şi s-a întâmplat că Amon fiind plin de Spiritul lui Dumnezeu, el a ghicit gândurile regelui. Şi el i-a spus: Pentru că tu ai auzit că i-am apărat pe slujitorii tăi şi turmele tale şi am ucis pe şapte dintre fraţii lor cu praştia şi cu sabia şi le-am retezat braţele altora ca să apăr turmele tale şi pe slujitorii tăi; iată, este acesta motivul pentru care tu te minunezi?", "Eu îţi spun ţie, pentru care uimirea ta este atât de mare? Iată, eu sunt un om şi sunt slujitorul tău; de aceea, orice doreşti şi este drept, aceea voi face.", "Acum, când regele a auzit aceste cuvinte s-a minunat iarăşi, fiindcă a văzut că Amon putea să-i ghicească gândurile; dar, cu toate acestea, regele Lamoni şi-a deschis gura şi i-a spus: Cine eşti tu? Eşti tu acel Mare Spirit care cunoaşte toate lucrurile?", "Amon a răspuns şi i-a spus: Nu, nu sunt eu.", "Şi regele a zis: Cum de cunoşti tu gândurile din inima mea? Tu poţi să vorbeşti cu curaj şi să-mi spui despre aceste lucruri; şi, de asemenea, spune-mi prin ce putere ai ucis şi ai retezat braţele fraţilor mei care au împrăştiat turmele mele—", "Şi acum, dacă tu vei vrea să-mi spui despre aceste lucruri, atunci orice doreşti eu îţi voi da; şi dacă va fi nevoie, te voi apăra cu oştirile mele; dar ştiu că tu eşti mai puternic decât ele toate; cu toate acestea, orice doreşti de la mine îţi voi da.", "Acum, Amon fiind înţelept şi totuşi inofensiv, el i-a spus lui Lamoni: Vrei tu să asculţi de cuvintele mele dacă îţi spun prin ce putere am făcut toate aceste lucruri? Şi acesta este lucrul pe care îl doresc de la tine.", "Iar regele i-a răspuns şi a zis: Da, voi crede toate cuvintele tale. Şi astfel, el a fost prins cu dibăcie.", "Iar Amon a început sa-i vorbească cu curaj şi i-a zis: Crezi tu că este un Dumnezeu?", "Şi el a răspuns şi a spus către el: Eu nu ştiu ce înseamnă aceasta.", "Şi apoi, Amon a spus: Crezi tu că este un Mare Spirit?", "Şi el a răspuns, Da.", "Şi Amon a zis: Acesta este Dumnezeu. Iar Amon i-a spus iarăşi: Crezi tu că acest Mare Spirit, care este Dumnezeu, a făcut toate lucrurile care sunt în cer şi pe pământ?", "Şi el a zis: Da, eu cred că El a făcut toate lucrurile care sunt pe pământ; dar eu nu cunosc cerurile.", "Şi Amon i-a spus: Cerurile sunt un loc unde Dumnezeu locuieşte şi toţi îngerii Lui cei sfinţi.", "Şi regele Lamoni a zis: Este acesta deasupra pământului?", "Şi Amon a zis: Da, şi El priveşte în jos către copiii oamenilor; iar El cunoaşte toate gândurile şi intenţiile inimii; pentru că de mâna Lui au fost ele toate făcute de la început.", "Şi regele Lamoni a spus: Eu cred toate aceste lucruri pe care le-ai vorbit. Eşti tu trimis de către Dumnezeu?", "Amon i-a spus: Eu sunt un om; iar omul a fost creat la început după înfăţişarea lui Dumnezeu şi eu sunt chemat de către Spiritul Sfânt al Lui ca să propovăduiesc aceste lucruri către acest popor, pentru ca el să poată fi adus la cunoaşterea a ceea ce este drept şi adevărat;", "Iar o parte din acel Spirit trăieşte în mine, care îmi dă mie cunoaştere şi, de asemenea, putere potrivit credinţei şi dorinţelor mele care sunt în Dumnezeu.", "Acum, când Amon a spus aceste cuvinte, el a început cu crearea lumii şi, de asemenea, cu crearea lui Adam şi i-a spus toate lucrurile despre căderea omului şi a explicat şi a pus în faţa lui cronicile şi scripturile sfinte ale oamenilor care fuseseră spuse de către profeţi, chiar până în momentul în care tatăl lor, Lehi, a plecat din Ierusalim.", "Şi el, de asemenea, le-a repetat lor (regelui şi slujitorilor lui) toate călătoriile strămoşilor lor în pustiu şi toate suferinţele lor din cauza foamei şi a setei şi a chinurilor lor şi aşa mai departe.", "Şi el, de asemenea, le-a repetat despre răzvrătirile lui Laman şi Lemuel şi despre fiii lui Ismael, da, despre toate răzvrătirile lor le-a povestit; şi le-a dezvăluit despre toate cronicile şi scripturile în momentul în care Lehi a plecat din Ierusalim până în prezent.", "Dar aceasta nu este totul; căci le-a dezvăluit despre planul mântuirii care a fost pregătit încă de la începutul lumii; şi, de asemenea, le-a făcut cunoscut despre venirea lui Hristos; şi toate lucrările Domnului le-a făcut el cunoscute lor.", "Şi s-a întâmplat că după ce a spus toate aceste lucruri şi le-a dezvăluit regelui, regele a crezut toate cuvintele lui.", "Şi a început să-L implore pe Domnul, zicând: O, Doamne, ai milă; potrivit milei Tale mari pe care Tu ai avut-o faţă de poporul lui Nefi, ai milă de mine şi de poporul meu.", "Şi acum, când a spus aceasta, el a căzut la pământ ca şi cum ar fi fost mort.", "Şi s-a întâmplat că slujitorii lui l-au luat şi l-au dus la nevasta lui şi l-au pus în pat; iar el a zăcut ca şi cum ar fi fost mort, timp de două zile şi două nopţi; iar nevasta lui şi fiii lui şi fiicele lui l-au jelit după obiceiul lamaniţilor, jelind mult pierderea lui."]}, {"name": "19", "verses": ["Şi s-a întâmplat, că după două zile şi două nopţi, ei erau pe punctul să ia trupul lui şi să-l pună într-un mormânt pe care îl făcuseră cu scopul de a-i îngropa pe morţii lor.", "Acum, regina, auzind de faima lui Amon, a trimis şi a dorit ca el să vină la ea.", "Şi s-a întâmplat că Amon a făcut aşa cum i s-a poruncit şi a venit la regină şi a dorit să afle ce voia să facă el.", "Iar ea i-a spus: Slujitorii bărbatului meu mi-au făcut mie cunoscut că eşti un profet al unui Dumnezeu Sfânt şi că ai puterea să faci lucrări mari în numele Lui;", "De aceea, dacă aşa este cazul, atunci aş vrea ca tu să te duci înăuntru şi să-l vezi pe bărbatul meu, căci a fost întins pe patul lui timp de două zile şi două nopţi; iar unii zic că el nu este mort, dar alţii zic că este mort şi că duhneşte şi că trebuie să fie pus în mormânt; dar după mine, el nu duhneşte.", "Acum, aceasta era ceea ce Amon dorea, căci ştia că regele Lamoni era sub puterea lui Dumnezeu; el ştia că vălul întunecat al necredinţei era aruncat la o parte de pe mintea lui şi că lumina care îi luminase mintea, care era lumina slavei lui Dumnezeu, care era o lumină minunată a bunătăţii Lui—da, această lumină a trezit atâta bucurie în sufletul lui, norul de întuneric fiind risipit, şi că lumina vieţii fără de sfârşit era aprinsă în sufletul lui, da, el ştia că aceasta pusese stăpânire pe trupul lui firesc şi că era dus pentru Dumnezeu—", "De aceea, ceea ce regina a dorit de la el era singura lui dorinţă. De aceea, a intrat înăuntru ca să-l vadă pe rege, aşa cum regina dorise ca el să facă; şi l-a văzut pe rege şi a ştiut că nu era mort.", "Şi i-a spus reginei: El nu este mort, ci doarme în Dumnezeu, iar mâine se va ridica iarăşi; de aceea, nu îl îngropa.", "Şi Amon i-a spus ei: Crezi tu aceasta? Iar i-a spus lui: Eu nu am avut nici un martor în afară de cuvântul tău şi cuvântul slujitorilor noştri; cu toate acestea, cred că aşa va fi, precum ai zis.", "Şi Amon a grăit către ea: Binecuvântată eşti tu datorită credinţei tale nespuse; eu îţi zic, femeie, asemenea credinţă nu a mai fost în tot poporul nefiţilor.", "Şi s-a întâmplat că ea a vegheat la patul bărbatului său din acel moment, chiar până la momentul din ziua următoare când Amon a anunţat că el trebuia să se ridice.", "Şi s-a întâmplat că el s-a ridicat, potrivit cuvintelor lui Amon; şi cum se ridica, el şi-a întins mâna către femeie şi a zis: Binecuvântat fie numele lui Dumnezeu şi binecuvântată eşti tu.", "Căci tot aşa de sigur cum tu trăieşti, iată, eu L-am văzut pe Mântuitorul meu; iar El va veni şi va fi născut de către o femeie; şi El va mântui toată omenirea care crede în numele Său. Acum, când a spus aceste cuvinte, inima lui crescuse în el, iar el a căzut iarăşi de bucurie; iar regina, de asemenea, a căzut, fiind cuprinsă de către Spirit.", "Acum Amon, văzând Spiritul Domnului revărsat potrivit rugăciunilor sale asupra lamaniţilor, fraţii săi, care au fost cauza atât de multor jeluiri printre nefiţi sau în poporul lui Dumnezeu din cauza nedreptăţilor lor şi a obiceiurilor lor, el a căzut în genunchi şi a început să-şi reverse sufletul în rugăciune şi în mulţumiri aduse lui Dumnezeu pentru ceea ce făcuse El pentru fraţii lui; şi el, de asemenea, a fost cuprins de bucurie; şi astfel, toţi trei au căzut la pământ.", "Acum, când slujitorii regelui au văzut că ei căzuseră, ei, de asemenea, au început să-L implore pe Dumnezeu, pentru că frica Domnului venise şi asupra lor, căci ei au fost aceia care stătuseră înaintea regelui şi-i mărturisiseră despre marea putere a lui Amon.", "Şi s-a întâmplat că au strigat numele Domnului, cu puterea lor, chiar până când cu toţii au căzut la pământ în afară de una dintre femeile lamanite, al carei nume era Abiş, ea fiind convertită în Domnul cu mulţi ani înainte, datorită unei viziuni remarcabile a tatălui ei—", "Astfel, fiind convertită în Domnul, dar nefăcând cunoscut lucrul acesta niciodată, atunci când ea a văzut că toţi slujitorii lui Lamoni căzuseră la pământ şi, de asemenea, şi stăpâna ei, regina, precum şi regele, iar Amon zăcea întins la pământ, ea a ştiut că aceasta era puterea lui Dumnezeu; şi presupunând că această ocazie, de a face cunoscut poporului ceea ce li se întâmplase lor, şi că vederea acestei scene îi va face pe ei să creadă în puterea lui Dumnezeu, ea a alergat din casă în casă, făcând lucrul acesta cunoscut poporului.", "Şi ei au început să se adune laolaltă în casa regelui. Şi o mulţime de oameni s-a adunat şi, spre mirarea lor, l-au văzut pe rege şi pe regină şi pe slujitori zăcând la pământ; şi ei toţi zăceau ca şi cum ar fi fost morţi; şi ei, de asemenea, l-au văzut pe Amon şi, iată, el era un nefit.", "Şi acum, oamenii au început să cârtească între ei; unii zicând că era un mare rău care venise peste ei sau peste rege şi casa lui, pentru că el acceptase ca nefitul să rămână în ţară.", "Dar alţii i-au contrazis, zicând: Regele a adus acest rău asupra casei sale pentru că el i-a ucis pe slujitorii săi care avuseseră turmele împrăştiate la apele lui Sebus.", "Şi ei, de asemenea, au fost contrazişi de către acei oameni care stătuseră la apele lui Sebus şi împrăştiaseră turmele care aparţineau regelui, pentru că erau mânioşi pe Amon din cauza numărului celor pe care el îi ucisese dintre fraţii lor la apele lui Sebus în timp ce apărau turmele regelui.", "Acum, unul dintre ei, al cărui frate fusese ucis de către sabia lui Amon, fiind nespus de mânios pe Amon, şi-a scos sabia şi a înaintat ca s-o lase să cadă asupra lui Amon, ca să-l ucidă; şi cum îşi ridica sabia ca să-l lovească, iată, el a căzut mort.", "Acum, noi vedem că Amon nu putea să fie ucis, căci Domnul îi spusese lui Mosia, tatăl lui: Eu îl voi păstra pe el, şi lui i se va întâmpla după credinţa ta—de aceea, Mosia l-a încredinţat pe el Domnului.", "Şi s-a întâmplat că atunci când mulţimea a văzut că omul care ridicase sabia ca să-l ucidă pe Amon căzuse mort, frica a venit asupra lor şi nu au îndrăznit să-şi întindă mâna ca să-l atingă pe el sau pe oricare dintre cei care căzuseră; şi au început iarăşi să se minuneze care putea să fie cauza acestei puteri atât de mari sau ce ar putea să însemne toate aceste lucruri.", "Şi s-a întâmplat că erau mulţi printre ei care ziceau că Amon era Marele Spirit, iar alţii ziceau că el era trimis de către Marele Spirit;", "Şi alţii i-au contrazis pe toţi zicând că era un monstru care fusese trimis de către nefiţi ca să-i chinuie pe ei.", "Şi erau unii care ziceau că Amon era trimis de către Marele Spirit pentru ca să-i chinuie pe ei din cauza nedreptăţilor lor; şi că era Marele Spirit care întotdeauna i-a ajutat pe nefiţi şi care întotdeauna i-a eliberat pe aceştia din mâinile lor; şi au zis că era acest Mare Spirit care distrusese atât de mulţi dintre fraţii lor, lamaniţii.", "Şi astfel, vrajba dintre ei a început să fie nespus de aprinsă. Şi în timp ce se certau în felul acesta, slujitoarea care făcuse mulţimea să se adune laolaltă a venit şi, când a văzut vrajba din mulţime, ea a fost nespus de supărată, chiar până la lacrimi.", "Şi s-a întâmplat că ea s-a dus şi a luat-o pe regină de mână pentru ca s-o poată ridica de la pământ; şi imediat după ce i-a atins mâna, ea s-a ridicat şi a stat pe picioarele sale şi a strigat cu o glas puternic, zicând: O, Isus Cel binecuvântat, care m-a salvat pe mine de la un iad îngrozitor! O, Dumnezeu Cel binecuvântat, ai milă de acest popor!", "Şi atunci când ea a spus aceasta, a bătut din palme, fiind plină de bucurie, spunând multe cuvinte care nu au fost înţelese; şi când ea a făcut aceasta, l-a luat de mână pe regele Lamoni şi iată, el s-a ridicat şi a stat pe picioarele sale.", "Şi el imediat, văzând vrajba dintre oamenii lui, a înaintat şi a început să-i contrazică şi să-i înveţe cuvintele pe care le auzise din gura lui Amon; şi toţi cei care au auzit cuvintele lui au crezut şi s-au convertit în Domnul.", "Dar erau mulţi printre ei care nu voiau să audă cuvintele lui; de aceea, aceştia s-au dus pe drumul lor.", "Şi s-a întâmplat că atunci când Amon s-a ridicat, el, de asemenea, le-a slujit lor; şi tot aşa au făcut şi toţi slujitorii lui Lamoni; şi ei toţi au declarat către popor acelaşi lucru—că inimile lor au fost schimbate; că nu mai aveau nici o dorinţă de a face rău.", "Şi iată, mulţi au vestit poporului că au văzut îngeri şi că au vorbit cu ei; şi astfel, le-au spus lucruri despre Dumnezeu şi despre dreptatea Lui.", "Şi s-a întâmplat că erau mulţi care au crezut în cuvintele lor; şi toţi cei care au crezut, au fost botezaţi; şi ei au devenit un popor drept; şi ei au întemeiat o biserică la ei.", "Şi astfel, lucrarea Domnului a început printre lamaniţi; astfel Domnul a început să-Şi reverse Spiritul Său asupra lor; şi noi vedem că braţul Său este întins către toţi oamenii care se pocăiesc şi cred în numele Lui."]}, {"name": "20", "verses": ["Şi s-a întâmplat că atunci când ei au întemeiat o biserică în ţara aceea, regele Lamoni a dorit ca Amon să meargă cu el în ţara lui Nefi pentru ca să-l arate pe el tatălui său.", "Şi glasul Domnului a venit către Amon, zicând: Tu nu trebuie să te duci în ţara lui Nefi pentru ca, ci iată, regele va căuta să-ţi ia viaţa; ci trebuie să te duci în ţara lui Midoni; pentru ca, iată, fratele tău, Aaron, precum şi Mulochi şi Ama sunt în închisoare.", "Acum s-a întâmplat că atunci când Amon a auzit aceasta, i-a spus lui Lamoni: Iată, fratele meu şi fraţii sunt în închisoare la Midoni şi eu merg ca să pot să-i eliberez.", "Acum, Lamoni i-a spus lui Amon: Eu ştiu că, în puterea Domnului, tu poţi face orice lucru. Dar iată, voi merge cu tine în ţara lui Midoni; căci regele ţării lui Midoni, al cărui nume este Antiomno, este un prieten de-al meu; de aceea, merg în ţara lui Midoni ca să-l măgluesc pe regele ţării, iar el îi va scoate pe fraţii tăi afară din închisoare. Acum, Lamoni a grăit către el: Cine ţi-a spus că fraţii tăi sunt în închisoare?", "Iar Amon i-a spus: Nimeni nu mi-a spus în afară de Dumnezeu; iar El mi-a spus: Du-te şi-i eliberează pe fraţii tăi, căci ei sunt în închisoare în ţara lui Midoni.", "Acum, când Lamoni a auzit aceasta, a pus ca slujitorii săi să pregătească caii şi carele sale.", "Iar el i-a spus lui Amon: Vino, eu voi merge cu tine jos în ţara lui Midoni şi acolo voi pleda în faţa regelui ca el să-i scoată pe fraţii tăi afară din închisoare.", "Şi s-a întâmplat că în timp ce Amon şi Lamoni călătoreau într-acolo, ei l-au întâlnit pe tatăl lui Lamoni, care era rege peste întreaga ţară.", "Şi iată, tatăl lui Lamoni i-a spus: De ce nu ai venit tu la petrecerea din ziua aceea mare când am făcut o petrecere pentru fiii mei şi pentru poporul meu?", "Şi, de asemenea, a zis: Încotro te duci tu împreună cu acest nefit, care este unul dintre copiii unui mincinos?", "Şi s-a întâmplat că Lamoni i-a repetat lui unde se ducea, căci el se temea să nu-l insulte.", "Şi el, de asemenea, i-a spus motivul pentru care a rămas în ţara sa şi nu s-a dus la petrecerea tatălui său pe care acesta a pregătit-o.", "Şi acum, când Lamoni i-a repetat lui toate aceste lucruri, iată, spre uimirea sa, tatăl său a fost mânios pe el şi a zis: Lamoni, urmează ca tu să-i eliberezi pe aceşti nefiţi, care sunt fiii unui mincinos. Iată, el i-a jefuit pe strămoşii noştri; şi acum şi copiii lui au venit peste noi pentru ca prin înşelătoriile lor şi minciunile lor să ne înşele, pentru ca iarăşi să ne jefuiască de avuţia noastră.", "Acum, tatăl lui Lamoni i-a dat lui poruncă să-l ucidă pe Amon cu sabia. Şi i-a mai dat poruncă să nu se ducă în ţara lui Midoni, ci să se reîntoarcă împreună cu el în ţara lui Ismael.", "Dar Lamoni i-a spus: Nu-l voi ucide pe Amon şi nici nu mă voi reîntoarce în ţara lui Ismael, ci mă voi duce în ţara lui Midoni ca să-i eliberez pe fraţii lui Amon, şi ştiu că ei sunt oameni drepţi şi profeţi sfinţi ai Dumnezeului Cel adevărat.", "Acum, când tatăl lui a auzit aceste cuvinte, a fost mânios pe el şi şi-a scos sabia ca să-l doboare la pământ.", "Dar Amon a înaintat şi i-a spus: Iată, tu nu-l vei ucide pe fiul tău; cu toate acestea, ar fi mai bine dacă el ar cădea, mai degrabă decât tine căci iată, el s-a pocăit de păcatele sale; dar dacă tu ai cădea în acest moment în mânia ta, atunci sufletul tău n-ar putea să fie salvat.", "Şi iarăşi, este potrivit ca tu să te abţii; căci dacă tu l-ai ucide pe fiul tău, el fiind un om nevinovat, atunci sângele lui L-ar implora din pământ pe Domnul, Dumnezeul său pentru ca răzbunarea să vină peste tine; şi s-ar putea ca tu să-ţi pierzi sufletul.", "Acum, când Amon i-a spus lucrurile acestea, el i-a răspuns, zicând: Ştiu că dacă eu l-aş ucide pe fiul meu, atunci aş vărsa sânge nevinovat; pentru că, tu eşti acela care ai căutat să-l distrugi.", "Şi şi-a întins mâna ca să-l ucidă pe Amon. Dar Amon a rezistat la loviturile lui şi el, de asemenea, i-a lovit braţul aşa ca să nu poată să-l folosească.", "Acum, când regele a văzut că Amon putea să-l ucidă, a început să pledeze pe lângă Amon ca să-i cruţe viaţa.", "Dar Amon şi-a ridicat sabia şi i-a spus: Iată, nu te voi lovi pe tine, dacă tu îmi vei permite ca fraţii mei să fie eliberaţi din închisoare.", "Acum regele, temându-se să nu-şi piardă viaţa, a zis: Dacă tu mă vei cruţa, atunci îţi voi da orice vei cere, chiar şi jumătate din împărăţie.", "Acum, când Amon a văzut că l-a influenţat pe bătrânul rege după dorinţa sa, i-a spus: Dacă îmi vei permite ca fraţii mei să fie eliberaţi din închisoare şi, de asemenea, ca Lamoni să-şi păstreze împărăţia şi ca tu să nu fii supărat pe el, ci îi vei da voie să facă aşa după cum sunt propriile sale dorinţe în orice lucruri pe care le gândeşte, atunci te voi cruţa pe tine; altfel, te voi doborî la pământ.", "Acum, când Amon a spus aceste cuvinte, regele a început să se bucure datorită vieţii sale.", "Şi atunci când a văzut că Amon nu avea nici o dorinţă să-l distrugă şi, de asemenea, când a văzut ce mare dragoste avea acesta pentru fiul lui, Lamoni, a fost nespus de uimit şi a zis: Fiindcă aceasta este tot ceea ce tu ai dorit, ca eu să-i eliberez pe fraţii tăi şi să permit ca fiul meu Lamoni să-şi păstreze împărăţia, iată, îţi voi acorda ţie ca fiul meu să-şi păstreze împărăţia începând din acest moment şi pentru totdeauna; Iar eu nu-l voi mai guverna pe el—", "Şi, de asemenea, îţi voi acorda ţie ca fraţii tăi să fie scoşi afară din închisoare, iar tu şi fraţii tăi să veniţi la mine, în împărăţia mea; pentru că eu voi dori nespus de mult să vă văd. Pentru că regele a fost nespus de uimit de cuvintele pe care el le spusese şi, de asemenea, de cuvintele care fuseseră spuse de fiul său, Lamoni, de aceea, era dornic să le înveţe.", "Şi s-a întâmplat că Amon şi Lamoni au continuat călătoria lor către ţara lui Midoni. Şi Lamoni a dobândit trecere în ochii regelui ţării; de aceea, fraţii lui Amon au fost eliberaţi din închisoare.", "Iar când Amon i-a întâlnit pe ei, a fost nespus de supărat, pentru că, iată, erau goi, iar pielea lor era nespus de rănită pentru că fuseseră legaţi cu funii puternice. Şi, de asemenea, suferiseră foame, sete şi tot felul de suferinţe; cu toate acestea, au fost răbdători în toate suferinţele lor.", "Şi, aşa după cum s-a întâmplat, soarta lor era să cadă în mâinile unui popor mai împietrit şi mai încăpăţânat; de aceea, oamenii acestui popor nu voiseră să asculte de cuvintele lor, şi aceştia îi aruncaseră afară, şi îi bătuseră pe ei, şi îi alungaseră din casă, în casă şi din loc în loc, chiar până când au ajuns în ţara lui Midoni; şi acolo, ei fuseseră prinşi şi aruncaţi în închisoare şi legaţi cu frânghii puternice şi ţinuţi în închisoare timp de multe zile şi au fost eliberaţi de către Lamoni şi Amon."]}, {"name": "21", "verses": ["Acum, când Amon şi fraţii lui s-au despărţit la graniţele ţării lamaniţilor, iată, Aaron şi-a început călătoria către locul care era numit de lamaniţi Ierusalim, numindu-l astfel după locul de origine al strămoşilor lor; şi acesta era departe, unindu-se cu graniţele lui Mormon.", "Acum, lamaniţii şi amaleciţii şi poporul lui Amulon zidiseră un oraş mare care era numit Ierusalim.", "Acum, lamaniţii ei înşişi erau destul de împietriţi, dar amaleciţii şi amuloniţii erau mai împietriţi; de aceea, ei i-au făcut pe lamaniţi să-şi împietrească inimile şi să crească în ticăloşia şi în lucrurile lor abominabile.", "Şi s-a întâmplat că Aaron a venit în oraşul Ierusalimului şi a început mai întâi să predice către amaleciţi. Şi a început să predice către ei în sinagogile lor, căci zidiseră sinagogi după ordinul nehorilor; căci mulţi dintre amaleciţi şi amuloniţi erau din ordinul nehorilor.", "De aceea, când Aaron a intrat într-una dintre sinagogile lor ca să predice către popor şi în timp ce cuvânta către ei, iată, un amalecit s-a ridicat şi a început să se certe cu el, zicând: Ce este acest lucru pentru care tu ai depus mărturie? Ai văzut tu vreun înger? De ce îngerii nu ne apar şi nouă? Iată, nu sunt oamenii aceştia la fel de buni ca şi oamenii tăi?", "Tu spui, de asemenea, că, dacă noi nu ne pocăim, atunci vom pieri. Cum de cunoşti tu gândul şi intenţia inimilor noastre? Cum de ştii tu că noi avem motiv să ne pocăim? Cum de ştii tu că noi nu suntem un popor drept? Iată, noi am construit sanctuare şi ne adunăm laolaltă ca să ne rugăm la Dumnezeu. Noi credem că Dumnezeu îi va salva pe toţi oamenii.", "Acum, Aaron i-a spus: Crezi tu că Fiul lui Dumnezeu va veni ca să mântuiască omenirea de păcatele ei?", "Iar omul a zis către el: Noi nu credem că tu ştii ceva de felul acesta. Noi nu credem în aceste tradiţii nebuneşti. Noi nu credem că tu ştii despre lucrurile care vor veni; şi nici nu credem că strămoşii tăi şi, de asemenea, strămoşii noştri ştiau despre lucrurile pe care le-au vorbit, despre ceea ce va veni.", "Acum, Aaron a început să deschidă scripturile şi să le arate lor despre venirea lui Hristos, şi despre învierea morţilor şi despre faptul că nu putea să fie nici o mântuire pentru omenire decât prin moartea şi suferinţele lui Hristos şi ispăşirea sângelui Lui.", "Şi s-a întâmplat că în timp ce a început să le expună aceste lucruri, ei au fost mânioşi pe el şi au început să-şi bată joc de el; şi nu voiau să asculte cuvintele pe care el le spunea.", "De aceea, când a văzut că nu voiau să audă cuvintele sale, a plecat din sinagoga lor şi s-a dus într-un sat care se numea Ani-Anti şi acolo l-a găsit pe Mulochi predicând cuvântul către ei; şi, de asemenea, pe Ama şi pe fraţii lui. Şi s-au certat cu mulţi în legătură cu cuvântul.", "Şi s-a întâmplat că au văzut că oamenii îşi împietreau inimile; de aceea, au plecat şi s-au dus în ţara lui Midoni. Şi au predicat cuvântul către mulţi; şi puţini au crezut în cuvintele pe care ei le-au propovăduit.", "Cu toate acestea, Aaron şi un anumit număr dintre fraţii lui au fost prinşi şi aruncaţi în închisoare, iar cei rămaşi dintre ei au fugit afară din ţara lui Midoni în regiunile dimprejur.", "Iar aceia care au fost aruncaţi în închisoare au suferit multe lucruri şi au fost eliberaţi de mâna lui Lamoni şi a lui Amon şi au fost hrăniţi şi îmbrăcaţi.", "Şi ei au mers iarăşi pentru a vesti cuvântul; şi astfel au fost eliberaţi pentru prima dată din închisoare; şi astfel au suferit ei.", "Şi ei au mers oriîncotro, unde erau conduşi de către Spiritul Domnului, propovăduind cuvântul lui Dumnezeu în fiecare sinagogă a amaleciţilor sau în fiecare adunare a lamaniţilor în care ei puteau fi admişi.", "Şi s-a întâmplat că Domnul a început să-i binecuvânteze pe ei atât de mult, încât ei au adus pe mulţi la cunoaşterea adevărului; da, au convins pe mulţi despre păcatele lor şi despre tradiţiile strămoşilor lor, care nu erau corecte.", "Şi s-a întâmplat că Amon şi Lamoni s-au reîntors din ţara lui Midoni în ţara lui Ismael, care era ţara moştenirii lor.", "Şi regele Amoni n-a îngăduit ca Amon să-l servească pe el sau să fie slujitorul său.", "Dar el a pus ca să fie zidite sinagogi în ţara lui Ismael; şi a pus pe oamenii săi, sau pe oamenii care erau sub domnia sa, să se adune laolaltă.", "Şi el s-a bucurat de ei şi i-a învăţat multe lucruri. Şi, de asemenea, a vestit către ei că era un popor care era sub el şi că ei erau un popor liber, că erau liberi de opresiunile regelui, tatăl său; pentru că, tatăl său l-a lăsat să domnească peste poporul care era în ţara lui Ismael şi în toată ţara dimprejur.", "Şi el, de asemenea, le-a vestit că aveau libertatea să se roage la Domnul, Dumnezeul lor potrivit dorinţelor lor, în orice loc se aflau, dacă acesta era în ţara care era sub domnia regelui Lamoni.", "Şi Amon a predicat către poporul regelui Lamoni; şi s-a întâmplat că i-a învăţat despre toate lucrurile legate de dreptate. Şi i-a îndemnat pe ei zilnic, cu toată sârguinţa; şi ei au ascultat de cuvântul lui şi erau zeloşi în ţinerea poruncilor lui Dumnezeu."]}, {"name": "22", "verses": ["Acum, în timp ce Amon propovăduia fără întrerupere către poporul lui Lamoni, noi ne vom întoarce la relatarea lui Aaron şi a fraţilor lui; pentru ca, după ce a plecat din ţara lui Midoni, el a fost condus de Spirit către ţara lui Nefi, şi anume către casa regelui care era peste toată ţara, în afară de ţara lui Ismael; şi el era tatăl lui Lamoni.", "Şi s-a întâmplat că a mers la el, la palatul regelui, împreună cu fraţii săi şi s-a plecat în faţa regelui şi i-a spus: Iată, o, rege, noi suntem fraţii lui Amon pe care tu i-ai eliberat din închisoare.", "Şi acum, o, rege, dacă tu vei vrea să ne cruţi vieţile, noi vom fi slujitorii tăi. Şi regele le-a spus: Ridicaţi-vă, căci vă voi cruţa vieţile şi nu voi dori ca voi să fiţi slujitorii mei; dar voi insista ca voi să aveţi grijă de mine; căci eu am fost tulburat întrucâtva în mintea mea datorită generozităţii şi a măreţiei cuvintelor fratelui vostru, Amon; şi doresc să cunosc motivul pentru care el nu a venit de la Midoni împreună cu voi.", "Şi Aaron i-a spus regelui: Iată, Spiritul Domnului l-a chemat pe el pe altă cale; el s-a dus în ţara lui Ismael ca să-l înveţe pe poporul lui Lamoni.", "Acum, regele le-a spus: Ce înseamnă cele spuse de voi despre Spiritul Domnului? Iată, acesta este lucrul care mă tulbură pe mine.", "Şi, de asemenea, ce înseamnă cele spuse de Amon—Dacă voi vă veţi pocăi, atunci voi veţi fi salvaţi, iar dacă nu vă veţi pocăi, atunci veţi fi alungaţi în ziua din urmă?", "Iar Aaron i-a răspuns şi i-a spus: Crezi tu că este un Dumnezeu? Iar regele a zis: Eu ştiu că amaleciţii zic că este un Dumnezeu, iar eu le-am dat voie să zidească sanctuare ca să se adune laolaltă şi să se roage la El. Şi dacă voi ziceţi acum că este un Dumnezeu, iată, voi crede.", "Şi acum, când Aaron a auzit aceasta, inima lui a început să se bucure, iar el a zis: Iată, tot aşa de sigur cum este faptul că tu trăieşti, o, rege, tot aşa este un Dumnezeu.", "Iar regele a spus: Este Dumnezeu acel Mare Spirit care i-a scos pe strămoşii noştri afară din ţara Ierusalimului?", "Iar Aaron i-a spus: Da, El este acel Mare Spirit şi El a făcut toate lucrurile, atât în cer, cât şi pe pământ. Crezi tu aceasta?", "Iar el a spus: Da, eu cred că Marele Spirit a făcut toate lucrurile şi doresc ca voi să-mi spuneţi despre toate aceste lucruri, şi eu voi crede cuvintele voastre.", "Şi s-a întâmplat că atunci când Aaron a văzut că regele voia să creadă cuvintele lui, a început de la crearea lui Adam, citindu-i regelui scripturile—despre cum l-a făcut Dumnezeu pe om după propria Sa înfăţişare; şi despre cum i-a dat lui porunci Dumnezeu; şi despre cum, din cauza încălcării, omul a fost izgonit.", "Şi Aaron i-a explicat scripturile de la crearea lui Adam, expunând în faţa lui căderea omului şi starea lui carnală, precum şi planul mântuirii, care era pregătit încă de la crearea lumii prin Hristos pentru oricine care voia să creadă în numele Lui.", "Şi fiindcă omul a căzut, el nu putea să merite nimic prin el însuşi; dar suferinţele şi moartea lui Hristos ispăşesc păcatele lor, prin credinţă şi pocăinţă şi aşa mai departe; şi El va rupe legăturile morţii, astfel că mormântul nu va avea nici o victorie; şi înţepătura morţii va trebui să fie înghiţită în speranţele slăvii; şi Aaron a expus toate aceste lucruri către rege.", "Şi s-a întâmplat că după ce Aaron a expus aceste lucruri către el, regele a zis: Ce trebuie să fac pentru ca să pot avea această viaţă veşnică despre care ai vorbit? Da, ce trebuie să fac eu ca să pot fi născut din Dumnezeu, având acest spirit păcătos dezrădăcinat din pieptul meu şi să primesc Spiritul Lui, pentru ca să pot să fiu umplut de bucurie, pentru ca să pot să nu fiu alungat în ultima zi? Iată, a zis el, voi renunţa la toate averile mele, da, îmi voi părăsi împărăţia pentru ca să pot primi această mare bucurie.", "Dar Aaron a zis către el: Dacă tu doreşti acest lucru, dacă tu te vei pleca adânc în faţa lui Dumnezeu, da, dacă te vei pocăi de toate păcatele tale şi te vei pleca adânc în faţa lui Dumnezeu şi vei striga numele Lui în credinţă, crezând că vei primi, atunci tu vei primi nădejdea pe care o doreşti.", "Şi s-a întâmplat că atunci când Aaron a spus aceste cuvinte, regele s-a plecat adânc în faţa Domnului în genunchi; da, el chiar s-a prosternat la pământ şi a strigat cu putere, zicând:", "O, Dumnezeule, Aaron mi-a spus mie că este un Dumnezeu; şi dacă este un Dumnezeu, şi dacă Tu eşti Dumnezeu, vrei Tu să Te faci cunoscut mie iar eu voi abandona toate păcatele mele pentru ca să Te pot cunoaşte pe Tine şi pentru ca să pot să fiu ridicat din morţi şi să fiu salvat în ultima zi. Şi acum, când a spus aceste cuvinte regele, a fost lovit ca şi cum ar fi fost mort.", "Şi s-a întâmplat că slujitorii lui au alergat şi i-au spus reginei tot ceea ce i se întâmplase regelui. Iar ea a venit la rege; şi atunci când l-a văzut pe el zăcând ca şi cum ar fi fost mort şi i-a văzut, de asemenea, pe Aaron şi pe fraţii lui stând ca şi cum ei erau cauza acestei căderi, ea a fost mânioasă pe ei şi a dat poruncă slujitorilor ei sau slujitorilor regelui să-i ia şi să-i omoare.", "Acum, slujitorii au văzut cauza căderii regelui, de aceea, nu au îndrăznit să pună mâna pe Aaron şi pe fraţii lui; şi ei au pledat în faţa reginei, zicând: De ce dai tu poruncă să-i ucidem pe aceşti oameni când iată, unul dintre ei este mai puternic decât noi toţi? De aceea, noi vom cădea în faţa lor.", "Acum, când regina a văzut frica slujitorilor, ea, de asemenea, a început să se teamă nespus de mult ca vreun fel de rău să nu vină asupra sa. Şi le-a poruncit slujitorilor săi să meargă şi să-i cheme pe oameni pentru ca aceştia să-i ucidă pe Aaron şi pe fraţii lui.", "Acum, când Aaron a văzut hotărârea reginei, el cunoscând, de asemenea, împietrirea inimilor oamenilor, s-a temut că o mulţime se va aduna laolaltă şi că va fi mare vrajbă şi tulburare printre ei; de aceea, şi-a întins mâna şi l-a ridicat pe rege de la pământ şi i-a spus: Ridică-te. Iar el s-a ridicat în picioare, căpătându-şi puterea.", "Acum, aceasta s-a întâmplat în prezenţa reginei şi a multora dintre slujitori. Şi atunci când ei au văzut aceasta, s-au minunat mult şi au început să se teamă. Iar regele s-a ridicat şi a început să le predice. Şi el le-a predicat atât de mult, încât toată casa lui s-a convertit pentru Domnul.", "Acum, o mulţime era adunată laolaltă din cauza poruncii reginei şi au început să fie multe plângeri printre ei din cauza lui Aaron şi a fraţilor lui.", "Dar regele a înaintat în mijlocul lor şi le-a vorbit. Şi ei s-au potolit în ceea ce-l privea pe Aaron şi pe cei care erau cu el.", "Şi s-a întâmplat că atunci când regele a văzut că poporul era potolit, el a făcut ca Aaron şi fraţii lui să înainteze în mijlocul mulţimii şi să predice cuvântul către ei.", "Şi s-a întâmplat că regele a trimis o veste în toată ţara, printre toţi oamenii săi care erau în toată ţara, care erau în toate regiunile dimprejur, care era mărginită chiar de mare, la răsărit şi la apus, şi care era despărţită de ţara lui Zarahemla printr-o fâşie îngustă de pustiu, care mergea de la marea de la răsărit chiar până la marea de la apus şi în jurul graniţelor malului mării şi a graniţelor pustiului care era la miazănoapte, lângă ţara lui Zarahemla, prin graniţele lui Manti, lângă izvorul râului Sidon, care curgea de la răsărit către apus—şi astfel erau despărţiţi lamaniţii şi nefiţii.", "Acum, cei mai leneşi dintre lamaniţi trăiau în pustiu şi locuiau în corturi; şi erau împrăştiaţi prin pustiu la apus, în ţara lui Nefi; da, şi, de asemenea, la apus de ţara lui Zarahemla, la graniţele cu malul mării, iar la apus în ţara lui Nefi, în locul primei moşteniri a strămoşilor lor; şi astfel mărginindu-se de-a lungul ţărmului mării.", "Şi, de asemenea, erau mulţi lamaniţi la răsărit lângă malul mării, unde nefiţii îi goniseră. Şi astfel, nefiţii erau aproape înconjuraţi de lamaniţi; cu toate acestea, nefiţii puseseră stăpânire pe toate părţile de la miazănoapte ale ţării care se mărginea cu pustiul, la izvorul râului Sidon, de la răsărit la apus, de jur-împrejur, de partea pustiului; la miazănoapte, chiar până când ei au ajuns în ţara pe care o numeau Abundenţa.", "Şi aceasta se mărginea cu ţara pe care o numeau Pustiu, aceasta fiind atât de mult la miazănoapte, încât venea în ţara care fusese populată şi fusese distrusă, ţara oaselor acelora despre care noi am vorbit, care a fost descoperită de către poporul lui Zarahemla, acesta fiind locul primei lor aşezări.", "Şi s-au dus de acolo până în pustiul de la miazăzi. Astfel, ţara de la miazănoapte a fost numită Pustiu, iar ţara de la miazăzi a fost numită Abundenţa, acesta fiind pustiul care era plin de tot felul de animale sălbatice, o parte dintre ele venind din ţara de la miazănoapte pentru mâncare.", "Şi acum, era distanţă numai de o zi şi jumătate de călătorie pentru un nefit, pe linia de la Abundenţa la Pustiu, de la marea de la răsărit către cea de la apus; şi astfel, ţara lui Nefi şi ţara lui Zarahemla erau aproape înconjurate de apă, numai un istm mic fiind între ţara de la miazănoapte şi cea de la miazăzi.", "Şi s-a întâmplat că nefiţii locuiau în ţara Abundenţei, chiar de la marea de la răsărit până la marea de la apus; şi astfel, nefiţii, în înţelepciunea lor, cu gărzile şi cu oştirile lor, i-au blocat pe lamaniţi la miazăzi pentru ca ei să nu mai aibă stăpânire asupra ţinutului de la miazănoapte, pentru ca ei să nu mai năvălească peste ţara de la miazănoapte.", "De aceea, lamaniţii nu puteau să mai aibă posesiuni decât numai în ţara lui Nefi şi în pustiul dimprejur. Acum, aceasta era înţelepciune la nefiţi—dat fiind că lamaniţii erau duşmanii lor, ei nu puteau să permită atacurile lor din orice parte şi făceau aceasta pentru ca ei să aibă o ţară unde să poată fugi, după dorinţele lor.", "Şi acum eu, după ce am spus acestea, mă întorc iarăşi la relatarea lui Amon şi Aaron, Omner şi Himni şi fraţii lor."]}, {"name": "23", "verses": ["Iată, acum s-a întâmplat că regele lamaniţilor a trimis o veste printre toţi oamenii săi ca ei să nu pună mâna pe Amon sau pe Aaron sau pe Omner sau pe Himni, sau pe nici unul dintre fraţii lor care trebuia să meargă şi să predice cuvântul lui Dumnezeu, în orice loc ar fi, în orice parte a ţării lor.", "Da, el a trimis un decret printre ei, cum că nu trebuia să pună mâna pe ei ca să-i lege sau să-i arunce în închisoare; şi nici nu trebuia să-i scuipe pe ei sau să-i lovească sau să-i arunce pe ei afară din sinagogile lor sau să-i insulte; şi nici nu trebuia să arunce cu pietre în ei, ci că ei trebuia să aibă acces liber la casele lor şi, de asemenea, la templele lor şi la sanctuarele lor.", "Şi astfel, ei puteau să meargă şi să predice cuvântul, potrivit dorinţei lor, căci regele fusese convertit către Domnul, la fel ca şi toată casa lui; de aceea, el a trimis vestea sa prin ţară, către poporul său, potrivit căreia cuvântul lui Dumnezeu putea să nu aibă nici o piedică, ci că putea să înainteze prin toată ţara pentru ca poporul său să poată fi convins de tradiţiile rele ale strămoşilor lor şi pentru ca ei să poată fi convinşi că ei toţi erau fraţi şi că nu trebuia să ucidă, nici să jefuiască sau să fure, nici să comită adulter, nici să facă vreun fel de ticăloşii.", "Şi acum s-a întâmplat că atunci când regele a trimis această veste, Aaron şi fraţii lui au mers din oraş în oraş şi de la o casă de rugăciune la alta, întemeind biserici şi ungând preoţi şi învăţători prin toată ţara printre lamaniţi, pentru a predica şi a propovădui cuvântul lui Dumnezeu printre ei; şi astfel, au început să aibă mare succes.", "Şi cu miile au fost aduşi la cunoaşterea Domnului, da, cu miile au fost aduşi să creadă în tradiţiile nefiţilor; şi au fost învăţaţi în scrierile şi profeţiile care erau trecute din mână în mână, chiar până la timpul prezent.", "Şi atât de sigur cum Domnul trăieşte, tot atât de sigur mulţi au crezut sau tot atât de mulţi au fost aduşi la cunoaşterea adevărului prin predicile lui Amon şi ale fraţilor lui, în acord cu spiritul revelaţiei şi al profeţiei, iar puterea lui Dumnezeu făcând miracole în ei—da, eu vă zic vouă, aşa cum Domnul trăieşte, tot atât de mulţi lamaniţi care au crezut în predicile lor şi au fost convertiţi pentru Domnul nu s-au rătăcit niciodată.", "Pentru că, au devenit un popor drept; ei şi-au pus jos armele răzvrătirii pentru ca să nu se mai lupte împotriva lui Dumnezeu şi nici împotriva fraţilor lor.", "Acum, aceştia erau cei care au fost convertiţi pentru Domnul:", "Poporul lamaniţilor care era în ţara lui Ismael;", "Şi, de asemenea, cei din poporul lamaniţilor care erau în ţara lui Midoni;", "Şi, de asemenea, cei din poporul lamaniţilor care erau în oraşul lui Nefi;", "Şi, de asemenea, cei din poporul lamaniţilor care erau în ţara lui Şilom şi cei care erau în ţara lui Şemlon, în oraşul lui Lemuel şi în oraşul lui Şimnilom.", "Şi acestea sunt numele oraşelor lamaniţilor care au fost convertiţi pentru Domnul; şi aceştia sunt aceia care au pus jos armele răzvrătirii lor, da, toate armele lor de război; şi ei erau lamaniţi cu toţii.", "Iar amaleciţii nu au fost convertiţi, în afară de unul; şi tot aşa nu a fost nici unul dintre amuloniţi; iar ei şi-au împietrit inimile, la fel ca şi inimile lamaniţilor din acea parte a ţării, oriunde locuiau, da, şi toate satele şi toate oraşele lor.", "De aceea, noi am numit toate oraşele lamaniţilor în care ei s-au pocăit şi au venit la cunoaşterea adevărului şi au fost convertiţi.", "Şi acum s-a întâmplat că regele şi cei care s-au convertit au dorit să poată să aibă un nume pentru ca astfel să poată fi deosebiţi de fraţii lor; de aceea, regele s-a sfătuit cu Aaron şi cu mulţi dintre preoţii lor în legătură cu numele pe care ei trebuia să şi-l ia pentru ca să poată fi deosebiţi.", "Şi s-a întâmplat că ei şi-au luat numele de anti-nefi-lehiţi; şi ei au fost chemaţi cu numele acesta şi nu au mai fost numiţi lamaniţi.", "Şi au început să fie un popor foarte harnic; da, şi erau foarte prietenoşi cu nefiţii; de aceea, au început să comunice cu ei, iar blestemul lui Dumnezeu nu i-a mai urmărit pe ei."]}, {"name": "24", "verses": ["Şi s-a întâmplat că amaleciţii, amuloniţii şi lamaniţii care erau în ţara lui Amulon şi, de asemenea, în ţara lui Helam şi care erau în ţara Ierusalimului; şi, în sfârşit, în toată ţara dimprejur, care nu fuseseră convertiţi şi nu-şi luaseră numele de anti-nefi-lehiţi, au fost stârniţi de către amaleciţi şi amuloniţi ca să se înfurie împotriva fraţilor lor.", "Iar ura lor a devenit nespus de aprigă împotriva lor, chiar într-atât de mult, încât au început să se răzvrătească împotriva regelui lor într-atât, încât nu mai voiau ca el să le fie rege; de aceea, au pus mâna pe arme împotriva poporului anti-nefi-lehiţilor.", "Acum, regele a dat împărăţia fiului său, iar el şi-a luat numele de Anti-Nefi-Lehi.", "Iar regele a murit în acelaşi an când lamaniţii au început să facă pregătiri de război împotriva poporului lui Dumnezeu.", "Acum, când Amon şi fraţii săi şi toţi cei care veniseră cu el au văzut pregătirile lamaniţilor ca să-i distrugă pe fraţii lor, ei au mers în ţara lui Midian, iar acolo Amon i-a întâlnit pe toţi fraţii săi; şi de acolo au venit în ţara lui Ismael, pentru ca să poată ţine consiliu cu Lamoni şi, de asemenea, cu fratele lui, Anti-Nefi-Lehi, despre ceea ce trebuia să facă pentru a se apăra împotriva lamaniţilor.", "Acum, nu exista nici un suflet printre toţi oamenii care fuseseră convertiţi către Domnul care voia să pună mâna pe arme împotriva fraţilor lor; nu, ei nu voiau nici măcar să facă vreo pregătire de război; da, şi chiar şi regele lor le-a dat poruncă să nu facă aceasta.", "Acum, acestea sunt cuvintele pe care el le-a spus către popor despre acest lucru: Eu le mulţumesc Dumnezeului meu, poporul meu preaiubit pentru că Dumnezeul cel Mare al nostru, în bunătatea Sa, i-a trimis la noi pe aceşti fraţi ai noştri, nefiţii, ca să predice către noi şi să ne convingă pe noi despre tradiţiile păcătoase ale strămoşilor noştri.", "Şi iată, eu Îi mulţumesc Dumnezeului meu cel Mare pentru că El ne-a dat nouă o parte din Spiritul Său ca să ne înmoaie inimile, încât noi am început să comunicăm cu aceşti fraţi, nefiţii.", "Şi iată, de asemenea, Îi mulţumesc Dumnezeului meu pentru că, prin începerea acestei relaţii, noi am fost convinşi de păcatele noastre şi de multele crime pe care le-am făcut.", "Şi, de asemenea, Îi mulţumesc Dumnezeului meu, da, Dumnezeului meu cel Mare, pentru că El ne-a dat nouă voie să ne pocăim de aceste lucruri; şi, de asemenea, pentru că El ne-a iertat pe noi de acele multe păcate şi crime ale noastre pe care noi le-am făcut şi că a şters vinovăţia din inimile noastre prin meritele Fiului Său.", "Şi acum iată, fraţii mei, fiindcă aceasta a fost tot ceea ce noi puteam să facem (căci noi am fost cei mai pierduţi din toată omenirea), să ne pocăim de toate păcatele noastre şi de crimele numeroase pe care le-am făcut şi să-L avem pe Dumnezeu ca să le şteargă din inimile noastre, căci aceasta a fost tot ceea ce noi puteam face ca să ne pocăim destul de mult în faţa lui Dumnezeu pentru ca El să şteargă pata de pe noi—", "Acum, fraţii mei cei mai iubiţi, întrucât Dumnezeu a îndepărtat petele noastre, iar săbiile noastre s-au făcut strălucitoare, atunci să nu ne mai pătăm săbiile cu sângele fraţilor noştri.", "Iată, vă spun vouă: Nu, să ne reţinem săbiile pentru ca ele să nu fie pătate de sângele fraţilor noştri; pentru că, poate că, dacă noi ne-am păta iarăşi săbiile, ele nu vor mai putea fi curăţate strălucitor prin sângele Fiului Dumnezeului nostru cel Mare, care va fi vărsat pentru ispăşirea păcatelor noastre.", "Iar Dumnezeu cel Mare a avut milă de noi şi ne-a făcut aceste lucruri cunoscute, pentru ca noi să putem să nu pierim; da, şi El ne-a făcut nouă cunoscute aceste lucruri mai înainte, pentru că El iubeşte sufletele noastre tot aşa cum El îi iubeşte pe copiii noştri; de aceea, în mila Lui, El ne vizitează pe noi prin îngerii Săi pentru ca planul salvării să poată să ne fie făcut cunoscut, la fel ca şi generaţiilor viitoare.", "O, cât de milos este Dumnezeul nostru! Şi acum iată, fiindcă aceasta a fost cât de mult puteam face pentru ca să avem petele noastre îndepărtate de pe noi, iar săbiile noastre sunt făcute strălucitoare, să le ascundem pe acestea pentru ca ele să poată să fie păstrate strălucitoare, ca o mărturie către Dumnezeul nostru în ultima zi sau în ziua în care noi vom fi aduşi să stăm în faţa Lui ca să fim judecaţi, pentru că noi nu ne-am pătat săbiile în sângele fraţilor noştri, întrucât El ne-a împărtăşit nouă cuvântul Său şi prin aceasta ne-a făcut pe noi curaţi.", "Şi acum, fraţii mei, dacă fraţii noştri caută să ne distrugă, iată, noi ne vom ascunde săbiile, da, noi chiar le vom îngropa adânc în pământ pentru ca ele să poată fi păstrate strălucitoare, ca o mărturie, în ultima zi că noi nu le-am folosit niciodată; iar dacă fraţii noştri ne distrug, iată, noi ne vom duce la Dumnezeul nostru şi vom fi salvaţi.", "Şi acum s-a întâmplat că, atunci când regele a terminat de spus aceste lucruri şi toţi oamenii erau adunaţi laolaltă, ei şi-au luat săbiile şi toate armele care fuseseră folosite ca să verse sânge de om şi le-au îngropat adânc în pământ.", "Şi aceasta au făcut-o ei, fiind după părerea lor o mărturie către Dumnezeu, precum şi către oameni, a faptului că ei niciodată nu vor mai folosi arme pentru vărsarea de sânge omenesc; şi aceasta au făcut-o, făgăduind şi făcând un legământ cu Dumnezeu, cum că, decât să verse sângele fraţilor lor, mai degrabă ar renunţa la vieţile lor; şi decât să ia de la un frate de-al lor, mai degrabă i-ar da acestuia; şi decât să-şi petreacă zilele lor în lenevie, mai degrabă ar munci cu mâinile lor.", "Şi astfel vedem că, atunci când aceşti lamaniţi au fost aduşi să creadă şi să cunoască adevărul, ei au fost neînduplecaţi şi au preferat mai degrabă să îndure chiar şi până la moarte decât să păcătuiască; şi astfel, vedem că ei şi-au îngropat armele de pace sau, şi-au îngropat armele lor de război pentru pace.", "Şi s-a întâmplat că fraţii lor, lamaniţii, au făcut pregătiri de război şi au venit până în ţara lui Nefi cu scopul de a-l distruge pe rege şi de a aşeza pe altul în locul lui şi de a alunga poporul anti-nefi-lehiţilor afară din ţară.", "Acum, când poporul a văzut că ei veneau împotriva lor, au ieşit ca să-i întâlnească şi s-au trântit la pământ în faţa lor şi au început să strige numele Domnului; şi astfel, în această atitudine au fost ei atunci când lamaniţii au început să năvălească peste ei şi au început să-i ucidă cu sabia.", "Şi astfel, fără a întâlni nici o rezistenţă, ei au ucis o mie cinci dintre ei; şi noi ştim că ei sunt binecuvântaţi, căci s-au dus ca să locuiască împreună cu Dumnezeul lor.", "Acum, când lamaniţii au văzut că fraţii lor nu voiau să fugă de sabie şi nici nu voiau să se întoarcă nici în dreapta şi nici în stânga, ci că preferau să zacă jos şi să piară şi că Îl preamăreau pe Dumnezeu chiar şi în actul de a muri sub sabie—", "Acum, când lamaniţii au văzut aceasta, ei s-au abţinut de a-i ucide pe ei; şi au fost mulţi ale căror inimi erau îndurerate pentru aceia dintre fraţii lor care căzuseră sub sabie, pentru că ei s-au pocăit de ceea ce făcuseră.", "Şi s-a întâmplat că au aruncat armele lor de război şi n-au vrut să le mai apuce iarăşi, căci aveau remuşcări pentru crimele pe care le făcuseră; şi s-au prosternat la fel ca şi fraţii lor, încrezându-se în mila celor ale căror arme erau ridicate ca să-i ucidă.", "Şi s-a întâmplat că poporul lui Dumnezeu s-a unit în ziua aceea cu mai mulţi decât cei care fuseseră ucişi; iar cei care fuseseră ucişi erau oameni drepţi; de aceea, noi nu avem nici o pricină să ne îndoim că au fost salvaţi.", "Şi nu a fost nici un om păcătos ucis printre ei; dar au fost mai mult decât o mie care au fost aduşi la cunoaşterea adevărului; astfel, noi vedem că Domnul lucrează pe multe căi pentru salvarea poporului Său.", "Acum, cel mai mare număr dintre acei lamaniţi care au ucis pe atât de mulţi dintre fraţii lor erau amaleciţi şi amuloniţi, cei mai mulţi dintre ei fiind din ordinul Nehorilor.", "Acum, printre aceia care s-au unit cu poporul Domnului, nu era nici unul care era amalecit sau amulonit sau care era din ordinul lui Nehor, ci erau urmaşi adevăraţi ai lui Laman şi ai lui Lemuel.", "Şi astfel, noi putem vedea clar că, după ce un popor a fost odată iluminat de către Spiritul lui Dumnezeu şi a avut cunoaştere mare despre lucrurile legate de dreptate, iar apoi a căzut în păcat şi încălcare, el devine şi mai împietrit şi astfel, starea lui devine mai rea decât dacă nu ar fi cunoscut niciodată aceste lucruri."]}, {"name": "25", "verses": ["Şi iată, acum s-a întâmplat că acei lamaniţi erau încă mai mânioşi pentru că i-au ucis pe fraţii lor; de aceea, au jurat răzbunare împotriva nefiţilor; şi nu au mai încercat să ucidă poporul anti-nefi-lehiţilor la timpul acela.", "Ci ei şi-au luat oştirile şi s-au dus dincolo de graniţele ţării lui Zarahemla şi au căzut asupra poporului care era în ţara lui Amoniha şi l-a distrus pe acesta.", "Şi după aceasta, au avut multe bătălii cu nefiţii, în care ei au fost alungaţi şi ucişi.", "Iar printre lamaniţii care au fost ucişi erau aproape toţi din seminţia lui Amulon şi a fraţilor lui, care erau preoţii lui Noe, şi ei au fost ucişi de mâinile nefiţilor;", "Iar cei rămaşi, după ce au fugit în pustiul de la răsărit şi după ce au uzurpat puterea şi autoritatea asupra lamaniţilor, au făcut ca mulţi dintre lamaniţi să piară prin foc datorită credinţei lor—", "Pentru că mulţi dintre ei, după ce au suferit multe pierderi şi atât de multe suferinţe, au început să se agite în amintirea cuvintelor pe care Aaron şi fraţii lui le predicaseră către ei în ţara lor; de aceea, au început să nu mai creadă în tradiţiile strămoşilor lor şi să creadă în Domnul şi că El le-a dat putere mare nefiţilor; şi astfel, mulţi dintre ei au fost convertiţi în pustiu.", "Şi s-a întâmplat că acei conducători care erau rămăşiţele copiilor lui Amulon au pus ca să fie ucişi, da, toţi aceia care credeau în aceste lucruri.", "Acum, acest martiriu a făcut ca mulţi dintre fraţii lor să fie aţâţaţi la mânie; şi au început să fie conflicte în pustiu; iar lamaniţii au început să-i urmărească pe cei din seminţia lui Amulon şi a fraţilor lui şi au început să-i ucidă pe ei; iar ei au fugit în pustiul de la răsărit.", "Şi iată, până în această zi sunt ei urmăriţi de lamaniţi. Astfel, cuvintele lui Abinadi pe care el le-a spus despre seminţia preoţilor care au făcut ca el să îndure moarte prin foc au fost înfăptuite.", "Căci el a spus către ei: Ceea ce voi îmi veţi face mie va fi felul de lucruri care vor veni.", "Şi acum, Abinadi a fost primul care a suferit moartea prin foc datorită credinţei lui în Dumnezeu; acum, aceasta a fost ceea ce a vrut să spună, şi anume că mulţi vor suferi moarte prin foc, tot aşa cum el a suferit.", "Iar el a spus către preoţii lui Noe, că seminţia lor trebuia să facă în aşa fel ca mulţi să fie omorâţi în acelaşi fel ca şi el, şi că ei trebuia să fie împrăştiaţi pretutindeni şi ucişi, tot aşa cum o oaie fără de păstor este mânată şi ucisă de către bestiile sălbatice; şi acum iată, aceste cuvinte au fost adeverite, căci ei au fost alungaţi de către lamaniţi şi au fost urmăriţi şi au fost loviţi.", "Şi s-a întâmplat că atunci când lamaniţii au văzut că nu au putut să-i doboare pe nefiţi, s-au reîntors în propria lor ţară; şi mulţi dintre ei au venit ca să locuiască în ţara lui Ismael şi în ţara lui Nefi şi s-au unit cu poporul lui Dumnezeu, care era poporul anti-nefi-lehiţilor.", "Şi ei, de asemenea, şi-au îngropat armele de război, tot aşa cum fraţii lor făcuseră, şi au început să fie un popor drept; şi au mers pe căile Domnului şi au avut grijă să ţină poruncile şi legile Lui.", "Da, şi ei au ţinut legea lui Moise; căci era potrivit să mai ţină încă legea lui Moise, pentru că, ea încă nu era împlinită. Dar chiar şi dacă ţineau legea lui Moise, ei aşteptau cu bucurie venirea lui Hristos, considerând că legea lui Moise era un fel de venire a Lui şi crezând că ei trebuia să ţină acele manifestări exterioare până la timpul când El li se va arăta lor.", "Acum, ei nu au presupus că salvarea venea prin legea lui Moise; dar că legea lui Moise servea ca să le întărească credinţa lor în Hristos; şi astfel, ei au păstrat o nădejde prin credinţă în salvarea veşnică, încrezându-se în spiritul profeţiei, care a vorbit despre lucrurile care aveau să vină.", "Şi acum iată, Amon şi Aaron, Omner şi Himni şi fraţii lor s-au bucurat nespus de succesul pe care l-au avut printre lamaniţi, văzând că Domnul le-a acordat lor după rugăciunile lor şi că El, de asemenea, le-a verificat lor cuvântul Său în toate cele."]}, {"name": "26", "verses": ["Şi acum, acestea sunt cuvintele lui Amon către fraţii săi, care spun astfel: Fraţii de sânge şi fraţii mei în credinţă, iată, vă spun vouă, ce motiv mare avem noi să ne bucurăm; căci puteam noi să presupunem, atunci când am plecat din ţara lui Zarahemla, că Dumnezeu ne va acorda binecuvântări atât de mari?", "Şi acum, întreb, ce binecuvântări mari ne-a acordat El nouă? Puteţi voi să spuneţi?", "Iată, răspund eu pentru voi; căci fraţii noştri, lamaniţii, au fost în întuneric, da, chiar şi în cel mai întunecat abis, dar iată, cât de mulţi dintre ei sunt aduşi să vadă lumina cea minunată a lui Dumnezeu! Şi aceasta este binecuvântarea care ne-a fost dată nouă, şi anume că noi am fost făcuţi instrumente în mâinile lui Dumnezeu ca să înfăptuim această mare lucrare.", "Iată, mii dintre ei se bucură şi au fost aduşi în stâna lui Dumnezeu.", "Iată, câmpul a fost copt şi binecuvântaţi sunteţi voi căci aţi pus mâna pe seceră şi aţi recoltat cu toată puterea, da, cât e ziua de lungă aţi muncit; şi iată numărul snopilor voştri! Şi ei vor fi adunaţi în grânar pentru ca să nu se irosească.", "Da, ei nu vor fi doborâţi de furtună în ziua din urmă; da, şi nici nu vor fi sfâşiaţi de vârtejuri; ci, atunci când furtuna va veni, ei vor fi adunaţi laolaltă în locul lor pentru ca furtuna să nu pătrundă până la ei; da, şi nici nu vor fi mânaţi de vânturi sălbatice oriunde duşmanul va vrea să-i ducă.", "Dar iată, ei sunt în mâinile Domnului Recoltei şi ei sunt ai Lui; iar El îi va ridica pe ei în ziua din urmă.", "Binecuvântat să fie numele Dumnezeului nostru; să cântăm pentru preamărirea Lui, da, să dăm mulţumiri numelui Lui sfânt, căci El face dreptate întotdeauna.", "Căci dacă noi nu am fi plecat din ţara lui Zarahemla, atunci aceşti fraţi iubiţi ai noştri, care ne-au preaiubit pe noi atât de mult, încă ar mai fi sfâşiaţi de ură împotriva noastră, da, şi ei, de asemenea, încă ar mai fi străini lui Dumnezeu.", "Şi s-a întâmplat că atunci când Amon a spus aceste cuvinte, fratele lui, Aaron, l-a contrazis pe el, zicând: Amon, mă tem că bucuria ta te duce pe tine la îngâmfare.", "Dar Amon i-a spus: Eu nu mă laud pentru propria mea putere şi nici pentru propria mea înţelepciune; ci iată, bucuria îmi este plină, da, inima îmi este încărcată de bucurie şi mă voi bucura de Dumnezeul meu.", "Da, ştiu că eu sunt nimic; iar în ceea ce priveşte puterea mea, sunt slab; de aceea, nu mă voi îngâmfa din cauza mea, ci mă voi îngâmfa din cauza Dumnezeului meu, căci în puterea Lui pot eu să fac toate lucrurile; da, iată, multe miracole măreţe am făcut noi în această ţară, pentru care noi Îi vom preamări numele Lui pentru totdeauna.", "Iată, câte mii dintre fraţii noştri a dezlegat El din durerile iadului; şi ei sunt aduşi ca să cânte iubire mântuitoare; şi aceasta datorită puterii cuvântului Lui care este în noi; de aceea, nu avem noi motiv mare să ne bucurăm?", "Da, noi avem motiv să-L preamărim pe El pentru totdeauna, căci El este Dumnezeu Cel Prea Înalt şi i-a dezlegat pe fraţii noştri din lanţurile iadului.", "Da, ei au fost încercuiţi cu întunecime şi distrugere veşnică; dar iată, El i-a adus în lumina Sa veşnică, da, pentru salvare nepieritoare; şi ei sunt înconjuraţi de iubirea Lui fără de asemănare; da, iar noi am fost instrumente în mâinile Lui ca să facem această lucrare măreaţă şi minunată!", "De aceea, să ne slăvim, da, ne vom slăvi în Domnul; da, ne vom bucura în Domnul, căci bucuria noastră este întreagă; da, noi Îl vom preamări pe Dumnezeul nostru în vecii vecilor. Iată, cine poate să slăvească prea mult pe Domnul? Da, cine poate să spună prea mult despre puterea Lui şi despre mila Lui şi despre răbdarea Lui în ceea ce-i priveşte pe copiii oamenilor? Iată, vă spun vouă, eu nu pot să spun nici cea mai mică parte din ceea ce simt.", "Cine a putut să presupună că Dumnezeul nostru ar putea să fie atât de milos ca să ne smulgă din starea noastră groaznică, păcătoasă şi necurată?", "Iată, noi am pornit chiar cu mânie, ameninţând să distrugem Biserica Lui.", "O, şi atunci, de ce nu ne-a condamnat El pe noi la o distrugere groaznică, da, de ce nu a lăsat El sabia dreptăţii Sale să cadă asupra noastră şi să ne condamne la o disperare veşnică?", "O, sufletul meu, ca să zic aşa, o ia la goană la gândul acesta. Iată, El nu şi-a aplicat dreptatea asupra noastră, ci în marea Sa milă ne-a adus pe noi de partea cealaltă a acelui abis veşnic al morţii şi al nenorocirii, chiar până la salvarea sufletelor noastre.", "Şi acum iată, fraţii mei, care om prin firea lui cunoaşte aceste lucruri? Vă spun vouă, nu este nici unul care să ştie aceste lucruri, decât acela care s-a pocăit.", "Da, acela care se pocăieşte şi dă dovadă credinţă şi face fapte bune şi se roagă continuu, fără întrerupere—aceluia îi este dat să cunoască tainele lui Dumnezeu; da, aceluia îi este dat să dezvăluie lucruri care nu au fost dezvăluite niciodată; da, şi aceluia îi va fi dat să aducă mii de suflete către pocăinţă, tot aşa cum ne-a fost dat nouă să-i aducem pe aceşti fraţi ai noştri către pocăinţă.", "Acum, vă aduceţi voi aminte, fraţii mei, că le-am spus fraţilor noştri din ţara lui Zarahemla că ne ducem în ţara lui Nefi ca să predicăm către fraţii noştri, lamaniţii, iar ei au râs şi şi-au bătut joc de noi?", "Căci ne-au spus: credeţi voi că îi puteţi aduce pe lamaniţi la cunoaşterea adevărului? Credeţi voi că îi puteţi convinge pe lamaniţi despre greşeala tradiţiilor strămoşilor lor, un popor încăpăţânat aşa cum sunt ei; ale căror inimi se bucură în vărsarea de sânge; ale căror zile au fost petrecute în cea mai grosolană nedreptate; ale căror căi au fost căile unui păcătos de la început? Acum, fraţii mei, vă aduceţi aminte că aceasta era vorbirea lor.", "Da, mai mult, ei au zis: Să luăm armele împotriva lor ca să-i distrugem pe ei şi nedreptatea lor s-o dăm afară din ţară, ca să nu ne acapareze şi să ne distrugă pe noi.", "Dar iată, fraţii mei preaiubiţi, noi am venit în pustiu nu cu intenţia de a-i distruge pe fraţii noştri, ci cu intenţia ca, poate, să salvăm câteva dintre sufletele lor.", "Acum, când inimile noastre erau descurajate şi era cât pe ce să ne întoarcem, iată, Domnul ne-a alinat şi a zis: Duceţi-vă printre fraţii voştri, lamaniţii, şi suportaţi cu răbdare suferinţele voastre, iar Eu vă voi da vouă izbândă.", "Şi acum iată, noi am venit şi am mers printre ei; şi am fost răbdători în suferinţele noastre şi am suferit tot felul de lipsuri; da, am călătorit din casă în casă, punându-ne nădejdea în îndurările lumii—nu doar în îndurările lumii, ci în milosteniile lui Dumnezeu.", "Şi am intrat în casele lor şi le-am predicat şi noi am predicat pe străzile lor; da, şi le-am predicat pe dealurile lor; şi, de asemenea, am intrat în templele şi în sinagogile lor şi le-am predicat; şi am fost alungaţi şi batjocoriţi, scuipaţi şi loviţi peste obraz; şi am fost bătuţi cu pietre şi prinşi cu frânghii rezistente şi aruncaţi în închisoare; şi, prin puterea şi înţelepciunea lui Dumnezeu, iarăşi am fost salvaţi.", "Şi am suferit tot felul de îndurat, iar toate acestea pentru ca, poate, să putem fi mijlocul prin care nişte suflete să fie salvate; şi noi am presupus că bucuria noastră va fi deplină dacă, poate, noi vom putea fi mijlocul prin care unii să fie salvaţi.", "Acum iată, putem privi înainte şi putem vedea roadele muncilor noastre; şi sunt ele puţine? Vă spun vouă: Nu, ele sunt multe; da, iar noi putem să depunem mărturie despre sinceritatea lor datorită iubirii lor faţă de fraţii lor şi, de asemenea, faţă de noi.", "Căci iată, ei mai degrabă îşi jertfesc viaţa decât să ia viaţa duşmanului lor; şi ei şi-au îngropat adânc în pământ armele de război datorită iubirii pentru fraţii lor.", "Şi acum iată, vă spun vouă, a existat o iubire atât de mare în toată ţara? Iată, vă spun vouă: Nu, nu a existat, nici chiar printre nefiţi.", "Căci iată, ei erau în stare să ia armele împotriva fraţilor lor; ei înşişi nu îngăduiau să fie ucişi. Dar iată cât de mulţi dintre aceştia şi-au oferit vieţile; şi noi ştim că s-au dus la Dumnezeul lor datorită iubirii lor şi datorită urii lor faţă de păcat.", "Acum, nu avem noi motiv să ne bucurăm? Da, vă spun vouă, niciodată nu au existat oameni care să aibă atât de multe motive de bucurie ca noi, încă de la începutul lumii; da, iar bucuria mea este exaltată, chiar până la îngâmfare în Dumnezeul meu; căci El are toată puterea, toată înţelepciunea şi toată înţelegerea; El înţelege toate lucrurile şi este o Fiinţă miloasă, chiar până la Salvare, faţă de cei care se vor pocăi şi care vor crede în numele Lui.", "Acum, dacă aceasta este laudă atunci aşa mă voi lăuda eu; căci aceasta este viaţa mea şi lumina mea, bucuria mea şi Salvarea mea şi mântuirea mea de la nenorocire veşnică. Da, binecuvântat este numele Dumnezeului meu care a avut grijă de poporul Său, care este o ramură a pomului lui Israel şi a fost pierdut din trupul lui într-o ţară străină; da, spun eu, binecuvântat să fie numele Dumnezeului meu care a avut grijă de noi, rătăcitori într-o ţară străină.", "Acum, fraţii mei, noi vedem că Dumnezeu este grijuliu cu fiecare popor, în orice ţară ar fi el; da, El îi va număra pe oamenii Săi, iar inima Lui miloasă este peste tot pământul. Acum, aceasta este bucuria mea şi mulţumirea mea cea mare; da, şi voi da mulţumiri Dumnezeului meu în vecii vecilor. Amin."]}, {"name": "27", "verses": ["Acum, s-a întâmplat că atunci când lamaniţii, care merseseră la război împotriva nefiţilor, după luptele lor multe de ai distruge, au constatat, că era în zadar să caute distrugerea lor şi s-au reîntors în ţara lui Nefi.", "Şi s-a întâmplat că amaleciţii, din cauza pierderii lor, erau nespus de mânioşi. Şi când au văzut că nu puteau să se răzbune pe nefiţi, au început să aţâţe poporul la mânie împotriva fraţilor lor, poporul anti-nefi-lehiţilor; de aceea, au reînceput să-i distrugă pe ei.", "Acum, acest popor a refuzat din nou să pună mâna pe arme şi au permis să fie ei înşişi ucişi după dorinţa duşmanilor lor.", "Acum, când Amon şi fraţii săi au văzut această lucrare de distrugere printre cei pe care îi iubeau atât de mult şi printre cei care i-au preaiubit pe ei atât de mult—căci erau trataţi ca şi cum erau îngeri trimişi de la Dumnezeu ca să-i salveze de la distrugere veşnică—de aceea, atunci când Amon şi fraţii săi au văzut această mare lucrare de distrugere, au fost emoţionaţi de milă şi au spus către rege:", "Să adunăm laolaltă acest popor al Domnului şi să mergem jos în ţara lui Zarahemla la fraţii noştri, nefiţii şi să fugim din mâinile duşmanilor noştri pentru ca să nu fim distruşi.", "Dar regele le-a spus: Iată, nefiţii ne vor distruge din cauza numeroaselor crime şi păcate pe care le-am făcut împotriva lor.", "Iar Amon a zis: Eu mă voi duce şi-L voi întreba pe Domnul şi dacă El ne va spune, Duceţi-vă peste fraţii voştri, ne vom duce?", "Iar regele i-a spus: Da, dacă Domnul ne spune să ne ducem, atunci ne vom duce jos la fraţii noştri şi vom fi sclavii lor până când le vom plăti lor pentru crimele şi păcatele numeroase pe care le-am făcut împotriva lor.", "Dar Amon i-a spus: Este împotriva legii fraţilor noştri, care a fost întemeiată de tatăl meu, că nu trebuie să fie nici un sclav printre ei; de aceea, să mergem jos şi să ne încredem în mila fraţilor noştri.", "Dar regele le-a spus: Întreabă-L pe Domnul şi dacă El ne va spune să ne ducem, atunci ne vom duce; altfel, vom pieri în ţară.", "Şi s-a întâmplat că Amon a mers şi L-a întrebat pe Domnul şi Domnul i-a spus:", "Du-i pe oamenii aceştia afară din ţara aceasta pentru ca ei să nu piară; căci Satana are mare stăpânire pe inimile amaleciţilor, care-i aţâţă pe lamaniţi în mânie împotriva fraţilor lor ca să-i ucidă pe ei; de aceea, plecaţi din această ţară; şi binecuvântaţi sunt aceşti oameni în această generaţie, căci Eu îi voi cruţa pe ei.", "Şi acum, s-a întâmplat că Amon a mers şi i-a spus regelui toate cuvintele pe care Domnul le spusese lui.", "Şi au adunat laolaltă pe toţi oamenii lor, da, pe toţi oamenii Domnului, şi au adunat laolaltă toate turmele şi cirezile lor şi au plecat din ţară şi au mers în pustiul care despărţea ţara lui Nefi de ţara lui Zarahemla şi au venit aproape de graniţele ţării.", "Şi s-a întâmplat că Amon le-a spus: Iată, eu şi cu fraţii mei vom merge în ţara lui Zarahemla, iar voi veţi rămâne aici până când ne vom întoarce; iar noi vom cerceta inimile fraţilor noştri, dacă ei doresc sau nu ca noi să venim în ţara lor.", "Şi s-a întâmplat că în timp ce Amon s-a dus în ţară, el şi fraţii lui l-au întâlnit pe Alma în locul despre care s-a vorbit; şi iată, aceasta a fost o întâlnire plină de bucurie.", "Acum, bucuria lui Amon era atât de mare încât el a fost plin de ea; da, el era stăpânit de bucuria Dumnezeului său, chiar până la epuizarea puterilor sale; şi el iarăşi a căzut la pământ", "Acum, nu era aceasta o bucurie nespus de mare? Iată, aceasta este o bucurie pe care nimeni nu o primeşte, decât acela care într-adevăr se pocăeşte şi caută cu umilinţă fericirea.", "Acum, bucuria lui Alma de a-i întâlni pe fraţii săi a fost într-adevăr mare, precum şi bucuria lui Aaron, a lui Omner şi a lui Himni; dar iată, bucuria lor nu a fost într-atât de mare încât să întreacă puterea lor.", "Şi acum, s-a întâmplat că Alma i-a condus pe fraţii săi înapoi în ţara lui Zarahemla; chiar până la propria lui casă. Şi au mers şi i-au povestit judecătorului-şef toate lucrurile care li se întâmplaseră în ţara lui Nefi, printre fraţii lor, lamaniţii.", "Şi s-a întâmplat că judecătorul-şef a trimis o veste prin toată ţara, dorind să cunoască glasul poporului despre acceptarea fraţilor lor, care erau poporul anti-nefi-lehiţilor.", "Şi s-a întâmplat că glasul poporului a venit, zicând: Iată, noi vom renunţa la ţinutul Ierşon, care este la răsărit, lângă mare, care mărgineşte ţinutul Abundenţei, care este la miazăzi de ţinutul Abundenţei; iar ţinutul acesta, Ierşon, este ţinutul pe care noi îl vom da fraţilor noştri ca moştenire.", "Şi iată, vom pune oştirile noastre între ţinutul Ierşonului şi ţinutul lui Nefi, pentru ca noi să putem să-i apărăm pe fraţii noştri în ţinutul Ierşonului; şi facem aceasta pentru fraţii noştri, ţinând seama de teama lor de a pune mâna pe arme împotriva fraţilor lor, ca să nu păcătuiască; şi această mare teamă a lor a venit din cauza pocăinţei lor dureroase pe care au avut-o, din cauza crimelor lor numeroase şi a ticăloşiei lor îngrozitoare.", "Şi acum iată, aceasta o vom face pentru fraţii noştri pentru ca ei să moştenească ţinutul Ierşonului; şi îi vom păzi pe ei de duşmanii lor, cu oştirile noastre, cu condiţia ca ei să ne dea nouă o parte din bunurile lor ca să ne ajute să întreţinem oştirile noastre.", "Acum, s-a întâmplat că atunci când Amon a auzit aceasta, s-a întors la poporul anti-nefi-lehiţilor şi, de asemenea, Alma a mers cu el în pustiu, acolo unde ei îşi instalaseră corturile, şi le-au făcut lor cunoscute toate aceste lucruri. Iar Alma, de asemenea, le-a povestit lor despre convertirea sa, împreună cu Amon şi Aaron şi fraţii săi.", "Şi s-a întâmplat că aceasta a făcut să fie mare bucurie printre ei. Şi au mers jos în ţinutul Ierşonului şi au pus stăpânire pe ţinutul Ierşonului; şi erau numiţi de către nefiţi poporul lui Amon; de aceea, au fost deosebiţi prin acest nume pentru totdeauna de atunci încolo.", "Şi erau dintre poporul lui Nefi; şi, de asemenea, se numărau printre poporul care aparţinea de Biserica lui Dumnezeu. Şi au fost, de asemenea, deosebiţi pentru zelul lor faţă de Dumnezeu, precum şi faţă de oameni; căci erau foarte cinstiţi şi drepţi în toate lucrurile; şi erau neclintiţi în credinţa lor în Hristos, chiar până la sfârşit.", "Şi ei priveau vărsarea sângelui fraţilor lor cu cea mai mare scârbă; şi nu au putut niciodată să fie convinşi să pună mâna pe arme împotriva fraţilor lor; şi niciodată nu au privit moartea nici cu cel mai mic sentiment de groază datorită speranţei lor şi a credinţei lor în Hristos şi în înviere; de aceea, moartea era înghiţită, după părerea lor, de către victoria lui Hristos asupra ei.", "De aceea, ei puteau să îndure moartea în felul cel mai rău şi mai chinuitor în care putea fi adusă de către fraţii lor, înainte de a pune mâna pe sabie sau pe paloş ca să-i lovească.", "Şi astfel, ei erau un popor zelos şi preaiubit, un popor mult favorizat al Domnului."]}, {"name": "28", "verses": ["Şi acum, s-a întâmplat că după ce poporul lui Amon s-a stabilit în ţinutul Ierşonului şi o biserică, de asemenea, a fost întemeiată în ţinutul Ierşonului şi oştirile nefiţilor au fost trimise de jur-împrejurul ţării lui Ierşon, da, la toate graniţele dimprejurul ţării lui Zarahemla; iată, oştirile lamaniţilor i-au urmărit pe fraţii lor până în pustiu.", "Şi astfel, a fost o bătălie înspăimântătoare; da, chiar una cum nu s-a mai cunoscut printre toate popoarele din ţară, încă din timpul când Lehi a plecat din Ierusalim; da, şi zeci de mii dintre lamaniţi au fost ucişi şi împrăştiaţi afară din ţară.", "Da, şi, de asemenea, a fost un măcel înspăimântător al poporului lui Nefi; cu toate acestea, lamaniţii au fost alungaţi şi împrăştiaţi şi poporul lui Nefi s-a reîntors în ţara lui.", "Şi acum, acesta a fost un timp când s-a auzit o mare jelire şi plângere prin toată ţara, în poporul lui Nefi—", "Da, strigătul văduvelor jelindu-şi bărbaţii; şi, de asemenea, acela al taţilor jelindu-şi fiii; şi fiica pentru frate, da, fratele pentru tată; şi astfel, strigătul de jale s-a auzit printre toţi, jelire pentru neamurile lor care fuseseră ucise.", "Şi acum, cu siguranţă aceasta a fost o zi tristă; da, un timp solemn şi un timp pentru mult post şi rugăciune.", "Şi astfel s-a terminat cel de al cincisprezecelea an al domniei judecătorilor peste poporul lui Nefi;", "Şi aceasta este relatarea lui Amon şi a fraţilor lui, călătoriile lor în ţara lui Nefi, suferinţele lor în ţară, supărările lor şi necazurile lor şi bucuria lor nespusă şi, de asemenea, primirea şi adăpostirea în siguranţă a fraţilor în ţara Ierşonului. Şi acum, fie ca Domnul, Mântuitorul tuturor oamenilor, să binecuvânteze sufletele lor în vecii vecilor.", "Şi aceasta este relatarea războaielor şi a conflictelor dintre nefiţi, precum şi a războaielor dintre nefiţi şi lamaniţi; iar cel de al cincisprezecelea an al domniei judecătorilor a luat sfârşit.", "Şi din primul an până la cel de al cincisprezecelea s-a întâmplat distrugerea multor mii de vieţi; da, s-a petrecut o scenă îngrozitoare de vărsare de sânge.", "Iar trupurile multor mii de oameni sunt puse adânc în pământ, în timp ce trupurile multor mii putrezesc în movile pe faţa pământului; da, şi multe mii jelesc pierderea neamurilor lor căci ei au motiv să se teamă, în acord cu făgăduielile Domnului, de faptul că sunt consemnaţi la o stare de nenorocire fără de sfârşit.", "În timp ce alte multe mii jelesc cu adevărat pentru pierderea neamurilor lor, ei totuşi se bucură şi se înflăcărează în speranţă, şi ei chiar ştiu, în acord cu făgăduielile Domnului, că sunt înălţaţi ca să locuiască la dreapta lui Dumnezeu, într-o stare de fericire fără de sfârşit.", "Şi astfel, noi vedem cât de mare este inegalitatea oamenilor din cauza păcatului şi a neascultării, precum şi puterea diavolului, care vine prin planurile înşelătoare pe care le-a făcut pentru a seduce inimile oamenilor.", "Şi astfel, noi vedem marea chemare pentru silinţa oamenilor ca să lucreze în via Domnului; şi astfel, vedem marele motiv de jale şi, de asemenea, de bucurie—jale din cauza morţii şi distrugerii printre oameni, iar bucurie datorită luminii lui Hristos pentru viaţă."]}, {"name": "29", "verses": ["O, cum aş dori să fiu un înger şi să pot avea împlinită dorinţa inimii mele, ca să pot să merg şi să vorbesc cu trâmbiţa lui Dumnezeu, cu un glas care să cutremure pământul şi să strig pocăinţă către fiecare popor!", "Da, aş dori să declar către fiecare suflet, cu un glas ca de furtună, pocăinţa şi planul mântuirii, pentru ca el să se pocăiască şi să vină la Dumnezeul nostru, pentru ca să nu mai fie jale pe faţa pământului.", "Dar iată, sunt un om şi păcătuiesc în dorinţa mea; căci ar trebui să fiu mulţumit cu lucrurile pe care Domnul mi le-a dat mie.", "Eu ar trebui să nu sfâşii în dorinţele mele decretul ferm a unui Dumnezeu drept, căci ştiu că El le dă oamenilor după dorinţa lor, fie că aceasta va fi pentru moarte, fie pentru viaţă; da, eu ştiu că El le dă oamenilor, da, hotărăşte pentru ei decizii care sunt de neschimbat, după dorinţele lor, fie că acestea sunt pentru salvare, fie că sunt pentru distrugere.", "Da, şi eu ştiu că binele şi răul au venit înaintea tuturor oamenilor; cel care nu deosebeşte binele de rău este nevinovat; dar cel care cunoaşte binele şi răul, lui îi este dat după dorinţele sale, fie că el doreşte bine sau rău, viaţă sau moarte, bucurie sau remuşcări de conştiinţă.", "Acum, văzând că eu cunosc aceste lucruri, de ce aş dori mai mult decât să fac lucrarea pentru care am fost chemat?", "De ce aş dori să fiu un înger, pentru ca să pot glăsui până la marginile pământului?", "Căci iată, Domnul le îngăduie tuturor naţiunilor ca unii din acelaşi neam şi limbă să predice cuvântul, da, în înţelepciune, tot ceea ce El crede de cuviinţă că ei trebuie să aibă; de aceea, noi vedem că Domnul sfătuieşte în înţelepciune, în acord cu ceea ce este drept şi adevărat.", "Eu cunosc ceea ce Domnul mi-a poruncit mie şi mă mândresc pentru aceasta. Eu nu mă mândresc cu mine însumi, ci eu mă mândresc cu ceea ce Domnul mi-a poruncit mie; da, şi aceasta este slava mea, şi anume ca, eu să fiu poate, un instrument în mâinile lui Dumnezeu ca să aduc un suflet la pocăinţă; şi aceasta este bucuria mea.", "Şi iată, atunci când văd pe mulţi dintre fraţii mei că într-adevăr se pocăesc şi vin la Domnul, Dumnezeul lor, atunci sufletul meu se umple de bucurie; atunci îmi aduc aminte de ceea ce Domnul a făcut pentru mine, da, chiar că El mi-a auzit rugăciunea; da, atunci îmi aduc aminte de braţul Lui milostiv pe care l-a întins către mine.", "Da, şi, de asemenea, îmi aduc aminte de robia strămoşilor mei; căci ştiu cu siguranţă că Domnul i-a eliberat pe ei din sclavie şi prin aceasta a întemeiat Biserica Lui; da, Domnul Dumnezeu, Dumnezeul lui Avraam, Dumnezeul lui Isaac şi Dumnezeul lui Iacov i-a eliberat pe ei din sclavie.", "Da, eu mi-am adus aminte întotdeauna de robia strămoşilor mei; şi acelaşi Dumnezeu care i-a eliberat pe ei din mâinile Egiptenilor i-a eliberat pe ei din sclavie.", "Da, şi acelaşi Dumnezeu a întemeiat Biserica Sa printre ei; da, şi acelaşi Dumnezeu m-a chemat pe mine cu o chemare sfântă ca să predic cuvântul către acest popor şi mi-a dat mie mult succes, pentru care bucuria mea este deplină.", "Dar nu mă bucur numai pentru succesul meu, ci bucuria mea este şi mai deplină datorită succesului fraţilor mei care au fost sus în ţara lui Nefi.", "Iată, ei au muncit foarte mult şi au adus roade multe; şi cât de mare va fi răsplata lor!", "Acum, când mă gândesc la succesul acestor fraţi ai mei, sufletul meu este purtat chiar şi până la separarea lui de trup, ca să spun aşa; atât de mare este bucuria mea.", "Şi acum, fie ca Dumnezeu să le dea acestor fraţi ai mei ca ei să poată să stea în împărăţia lui Dumnezeu; da, şi, de asemenea, toţi cei care sunt rodul lucrărilor lor pentru ca ei să nu se mai rătăcească, ci să-L preamărească pe El în vecii vecilor. Şi fie ca Dumnezeu să facă să se întâmple după cuvintele mele, chiar aşa cum am vorbit. Amin."]}, {"name": "30", "verses": ["Iată, acum s-a întâmplat că după ce poporul lui Amon s-a stabilit în ţara Ierşonului, da, şi, de asemenea, după ce lamaniţii au fost alungaţi afară din ţară, iar morţii lor au fost îngropaţi de către poporul ţării—", "Acum, morţii lor nu au fost număraţi din cauza numărului lor mare; şi nici morţii nefiţilor nu au fost număraţi—dar s-a întâmplat că după ce şi-au îngropat morţii şi, de asemenea, după zilele de post şi de jeluire şi de rugăciune (şi aceasta era în cel de al şaisprezecelea an al domniei judecătorilor peste poporul lui Nefi), a început să fie pace neîntreruptă în toată ţara.", "Da, şi poporul a avut grijă să ţină poruncile Domnului; şi oamenii erau stricţi în păstrarea rânduielilor lui Dumnezeu, potrivit legii lui Moise; căci au fost învăţaţi să ţină legea lui Moise până când aceasta va fi împlinită.", "Şi astfel, poporul nu a avut nici o tulburare în tot cel de al şaisprezecelea an al domniei judecătorilor peste poporul lui Nefi.", "Şi s-a întâmplat că la începutul celui de al şaptesprezecelea an al domniei judecătorilor, a fost pace neîntreruptă.", "Dar s-a întâmplat că pe la sfârşitul celui de al şaptesprezecelea an, un om a venit în ţara lui Zarahemla, şi el era antihristul, căci el a început să predice către popor împotriva profeţiilor care fuseseră spuse de către profeţi despre venirea lui Hristos.", "Acum, nu era nici o lege împotriva credinţei oricui; căci era cu totul împotriva poruncilor lui Dumnezeu ca să fie o lege care să-i aducă pe oameni la niveluri inegale.", "Căci aşa spune scriptura: Alegeţi voi în ziua aceasta pe cine vreţi să slujiţi.", "Acum, dacă un om dorea să-L slujească pe Dumnezeu, acesta era privilegiul lui; sau, mai degrabă, dacă el credea în Dumnezeu, era privilegiul lui să-L slujească pe El; dar dacă nu credea în El, atunci nu era nici o lege care să-l pedepsească.", "Dar dacă ucidea, atunci era pedepsit cu moartea; şi dacă jefuia era pedepsit, de asemenea, şi dacă fura, atunci el, de asemenea, era pedepsit; şi de adulter, era, de asemenea, pedepsit; da, pentru toate aceste ticăloşii, ei erau pedepsiţi.", "Căci era o lege care prevedea că oamenii trebuie să fie judecaţi după crimele lor. Cu toate acestea, nu era nici o lege împotriva credinţei cuiva; de aceea, un om era pedepsit numai pentru crimele pe care le-a făcut; de aceea, toţi oamenii erau la acelaşi nivel.", "Iar acest antihrist, al cărui nume era Corihor (iar legea nu putea avea nici o putere asupra lui), a început să predice către popor arătând că nu trebuia să fie nici un Hristos. Şi în felul acesta a predicat el, zicând:", "O, voi care sunteţi legaţi de o nădejde nebunească şi deşartă, de ce vă înjugaţi voi singuri cu asemenea lucruri nebuneşti? De ce căutaţi un Hristos? Căci nici un om nu poate cunoaşte nimic despre ce va să vină.", "Iată, aceste lucruri pe care voi le numiţi profeţii, despre care voi spuneţi că sunt transmise de către profeţii sfinţi, iată, ele sunt tradiţii nebuneşti de-ale strămoşilor voştri.", "Cum de ştiţi voi despre certitudinea lor? Iată, voi nu puteţi să ştiţi despre lucruri pe care nu le vedeţi; de aceea, nu puteţi să ştiţi că trebuie să fie un Hristos.", "Voi vă îndreptaţi privirile către viitor şi spuneţi că vedeţi o iertare a păcatelor voastre. Dar iată, acesta este efectul unei minţi înfierbântate; şi acest deranjament al minţilor voastre vine din cauza tradiţiilor strămoşilor voştri, care vă conduc în rătăcire, într-o credinţă despre lucruri care nu sunt adevărate.", "Şi mult mai multe lucruri de acest fel a spus el către ei, spunându-le că nu putea să fie nici un fel de ispăşire a păcatelor oamenilor, ci fiecare om a trecut prin viaţă după felul în care s-a condus; de aceea, fiecare om a prosperat după geniul său şi fiecare om a cucerit după puterea sa; şi orice a făcut un om în viaţa lui nu este nici o crimă.", "Şi astfel a predicat către ei, conducând în rătăcire inimile multora, făcându-i pe aceştia să-şi înalţe capul în ticăloşia lor, da, conducând în rătăcire pe multe femei, precum şi pe bărbaţi, ca să preacurvească—spunându-le că atunci când un om este mort, acesta era sfârşitul a toate cele.", "Acum, acest om s-a dus, de asemenea, şi în ţara lui Ierşon ca să predice aceste lucruri poporului lui Amon, care fusese odată poporul lamaniţilor.", "Dar iată, ei erau mai înţelepţi decât mulţi dintre nefiţi; căci l-au prins şi l-au legat şi l-au dus înaintea lui Amon, care era mare preot peste acest popor.", "Şi s-a întâmplat că a făcut ca el să fie alungat din ţară. Iar el a trecut în ţara lui Ghedeon şi a început, de asemenea, să le predice acestora; şi aici nu a avut mare succes, căci a fost prins şi legat şi dus în faţa marelui preot, precum şi în faţa judecătorului-şef peste ţară.", "Şi s-a întâmplat că marele preot i-a spus: De ce strici căile Domnului? De ce predici acestui popor că nu va fi nici un Hristos ca să întrerupi bucuria lui? De ce vorbeşti tu împotriva tuturor profeţiilor profeţilor sfinţi?", "Acum, numele preotului era Ghidona. Iar Corihor a spus către el: Pentru că nu propovăduiesc tradiţiile nebuneşti ale strămoşilor voştri şi pentru că nu-i învăţ pe aceşti oameni să se lege pe ei înşişi sub rânduieli nebuneşti şi ritualuri care sunt plănuite de către preoţi din vechime ca să uzurpeze puterea şi autoritatea peste ei, ca să-i ţină în ignoranţă pentru ca ei să nu poată să-şi înalţe capul, ci să fie subjugaţi în acord cu cuvintele tale.", "Tu spui că acest popor este un popor liber. Iată, eu zic că ei sunt în sclavie. Tu spui că acele profeţii din vechime sunt adevărate. Iată, eu zic că voi nu ştiţi că ele sunt adevărate.", "Tu spui că acest popor este un popor vinovat şi decăzut, din cauza încălcării făcute de un părinte. Iată, eu zic că un copil nu este vinovat din cauza părinţilor săi.", "Şi tu, de asemenea, spui că Hristos va veni. Dar iată, eu zic că tu nu ştii că va fi un Hristos. Şi tu, de asemenea, zici că El va fi ucis pentru păcatele lumii—", "Şi astfel, tu conduci în rătăcire acest popor, după tradiţiile nebuneşti ale strămoşilor voştri şi după propriile voastre dorinţe; şi voi îi ţineţi pe ei subjugaţi, cu alte cuvinte, în sclavie, pentru ca voi să vă însuşiţi munca mâinilor lor, pentru ca ei să nu îndrăznească să privească în sus cu curaj şi să nu se bucure de drepturile şi privilegiile lor.", "Da, ei nu îndrăznesc să folosească ceea ce este al lor, căci altfel îi ofensează pe preoţii lor care îi subjugă pe ei după dorinţele lor şi care i-au făcut pe ei să creadă în tradiţiile şi în visurile lor, în capriciile şi în viziunile lor şi în misterele lor pretinse, şi anume că, dacă nu se poartă în acord cu cuvintele lor, atunci ei ofensează pe o oarecare fiinţă necunoscută, care ei zic că este Dumnezeu—o fiinţă care niciodată nu a fost văzută sau cunoscută, care niciodată nu a fost şi nu va fi.", "Acum, când marele preot şi judecătorul-şef au văzut împietrirea inimii lui, da, atunci când au văzut că el Îl insulta până şi pe Dumnezeu, nu au putut să răspundă la cuvintele lui; dar au pus ca el să fie legat; şi l-au dat pe el pe mâna ofiţerilor şi l-au trimis în ţara lui Zarahemla pentru ca să fie adus înaintea lui Alma şi a judecătorului-şef care era guvernator peste toată ţara.", "Şi s-a întâmplat că atunci când a fost adus în faţa lui Alma şi a judecătorului-şef, el a continuat în acelaşi fel, tot aşa cum făcuse în ţara lui Ghedeon; da, el a continuat să hulească.", "Şi s-a ridicat cu multe cuvinte umflate în faţa lui Alma şi i-a insultat pe preoţi şi pe învăţători, acuzându-i pe aceştia că duceau poporul în rătăcire potrivit tradiţiilor prosteşti ale strămoşilor lor, în scopul de a-şi însuşi munca poporului.", "Acum, Alma i-a spus: Tu ştii că noi nu ne însuşim munca acestui popor; căci iată, eu am lucrat încă de la începutul domniei judecătorilor până acum, cu propriile mele mâini, pentru întreţinerea mea, în ciuda numeroaselor mele călătorii de jur-împrejurul ţării ca să vestesc cuvântul lui Dumnezeu către poporul meu.", "Şi în ciuda numeroaselor treburi pe care le-am făcut în biserică, eu nu am primit niciodată nici măcar o centimă pentru munca mea; şi nimeni dintre fraţii mei nu a făcut aceasta, în afară de ceea ce au primit la scaunul de judecată; şi atunci noi am primit numai după lege, pentru măsura timpului nostru.", "Şi acum, dacă noi nu primim nimic pentru muncile noastre în biserică, ce am câştiga noi să muncim în biserică, dacă nu ar fi să declarăm adevărul, ca să putem să avem bucurii în bucuria fraţilor noştri?", "Atunci, de ce spui tu că noi predicăm către acest popor pentru câştig, când tu singur ştii că noi nu primim nici un câştig? Şi acum, crezi că noi înşelăm acest popor şi aceasta aduce atât de multă bucurie în inimile lor?", "Iar Corihor i-a răspuns lui: Da.", "Şi atunci Alma i-a spus: Crezi tu că este un Dumnezeu?", "Iar el a răspuns: Nu.", "Acum, Alma i-a spus: Tăgăduieşti tu iarăşi că este un Dumnezeu şi, de asemenea, Îl tăgăduieşti tu pe Hristos? Căci iată, îţi spun ţie, eu ştiu că este un Dumnezeu şi, de asemenea, că Hristos va veni.", "Şi acum, ce dovadă ai tu că nu este nici un Dumnezeu sau că Hristos nu va veni? Eu îţi zic ţie că nu ai nici una, în afară numai de cuvântul tău.", "Dar iată, eu am toate lucrurile ca mărturie că aceste lucruri sunt adevărate; şi tu, de asemenea, ai toate lucrurile ca mărturie către tine că acestea sunt adevărate; şi le vei nega tu pe acestea? Crezi tu că aceste lucruri sunt adevărate?", "Iată, eu ştiu că tu crezi, dar eşti posedat de un spirit mincinos; şi ai alungat Spiritul lui Dumnezeu pentru ca Acesta să nu aibă nici un loc în tine; dar diavolul are putere asupra ta şi el te duce pe tine de ici-colo, scornind lucrături ca să-i distrugă pe copiii lui Dumnezeu.", "Şi acum, Corihor a spus către Alma: Dacă tu îmi vei arăta mie un semn care să mă convingă că este un Dumnezeu, da, arată-mi tu mie că El are putere şi atunci voi fi convins de adevărul cuvintelor tale.", "Dar Alma i-a spus: Tu ai avut destule semne; ai de gând să-L ispiteşti pe Dumnezeul tău? Ai tu de gând să spui: Arată-mi un semn, atunci când tu ai mărturia tuturor acestor fraţi ai tăi, precum şi aceea a profeţilor celor sfinţi? Scripturile sunt aşezate în faţa ta, da, şi toate lucrurile arată că este un Dumnezeu; da, chiar şi pământul şi toate lucrurile care sunt pe faţa lui, da, şi mişcarea lui, da, şi, de asemenea, toate planetele care se mişcă în felul lor regulat mărturisesc că este un Creator Suprem.", "Şi totuşi tu mergi aici şi acolo, ducând în rătăcire inimile acestui popor, mărturisindu-i lui că nu este nici un Dumnezeu? Şi încă vei tăgădui tu toate aceste mărturii? Iar el a zis: Da, eu le voi tăgădui, dacă voi nu îmi veţi arăta un semn.", "Şi acum, s-a întâmplat că Alma i-a spus: Iată, eu sunt supărat din cauza împietririi inimii tale, da, fiindcă tu încă te mai împotriveşti spiritului adevărului şi fiindcă sufletul poate să fie distrus.", "Dar iată, este mai bine ca sufletul tău să fie pierdut, decât să fii instrumentul aducerii multor suflete la distrugere prin minciunile tale şi prin cuvintele tale linguşitoare; de aceea, dacă vei tăgădui iarăşi, iată, Dumnezeu te va lovi pe tine, ca tu să devii mut, pentru ca tu să nu-ţi mai deschizi gura niciodată, pentru ca tu niciodată să nu-l mai înşeli pe acest popor.", "Acum, Corihor i-a spus: Eu nu tăgăduiesc existenţa unui Dumnezeu, dar eu nu cred că este un Dumnezeu; şi eu, de asemenea, zic că voi nu ştiţi că este un Dumnezeu; şi dacă voi nu îmi arătaţi un semn, eu nu voi crede.", "Acum, Alma i-a spus: Aceasta îţi voi da eu ţie ca un semn, şi anume ca tu să fii făcut mut, potrivit cuvintelor mele; şi eu spun că în numele lui Dumnezeu, tu vei amuţi pentru ca tu să nu mai ai darul vorbirii.", "Acum, când Alma a spus aceste cuvinte, Corihor a amuţit pentru ca el să nu mai aibă darul vorbirii, potrivit cuvintelor lui Alma.", "Şi atunci când judecătorul-şef a văzut aceasta, el şi-a întins mâna şi a scris pentru Corihor, zicând: Eşti tu convins de puterea lui Dumnezeu? Acela despre care tu ai vrut ca Alma să-ţi arate semnul Său? Vrei tu ca El să-i lovească şi pe alţii pentru ca să-ţi arate ţie un semn? Iată, El ţi-a arătat ţie un semn; şi acum, vei mai contrazice tu încă mai mult?", "Iar Corihor şi-a întins mâna şi a scris, zicând: Eu ştiu că sunt mut, căci nu pot vorbi; şi ştiu că nimic nu putea să aducă aceasta asupra mea, decât puterea lui Dumnezeu; da, şi eu am ştiut întotdeauna că era un Dumnezeu.", "Dar iată, diavolul m-a înşelat pe mine; căci el a apărut în faţa mea sub forma unui înger şi mi-a zis: Du-te şi cucereşte acest popor, căci toţi oamenii s-au dus în rătăcire după un Dumnezeu necunoscut. Şi el mi-a spus: Nu este nici un Dumnezeu; da, şi m-a învăţat pe mine ceea ce trebuia să spun. Şi eu am propovăduit cuvintele lui; şi le-am propovăduit pentru că ele erau plăcute pentru mintea carnală; eu le-am propovăduit până când am avut mult succes într-atât, încât eu chiar am crezut că ele erau adevărate; şi din cauza aceasta m-am împotrivit adevărului chiar până când am adus acest mare blestem asupra mea.", "Acum, când el a spus aceasta, l-a implorat pe Alma să se roage lui Dumnezeu ca să ridice blestemul de pe el.", "Dar Alma i-a spus: Dacă acest blestem va fi luat de pe tine, atunci tu iarăşi vei duce în rătăcire inimile acestui popor; de aceea, se va întâmpla aşa cum Domnul va voi.", "Şi s-a întâmplat că blestemul nu a fost luat de pe Corihor; ci el a fost alungat şi a mers din casă în casă cerşind pentru bucatele sale.", "Acum, vestea despre ceea ce i s-a întâmplat lui Corihor a fost răspândită imediat prin toată ţara; da, vestea a fost trimisă de către judecătorul-şef către toţi oamenii din ţară, declarându-le acelora care crezuseră în cuvintele lui Corihor că ei trebuia să se pocăiască cu repeziciune, căci altfel aceeaşi judecată va veni peste ei.", "Şi s-a întâmplat că au fost convinşi cu toţii de ticăloşia lui Corihor; de aceea, au fost cu toţii convertiţi din nou către Domnul; şi aceasta a pus capăt nedreptăţii de felul lui Corihor. Iar Corihor a mers din casă în casă, cerşind bucate pentru traiul său.", "Şi s-a întâmplat că aşa cum mergea el prin popor, da, printre oamenii care se separaseră de nefiţi şi care îşi luaseră numele de zoramiţi, fiind conduşi de un om care se numea Zoram—şi cum mergea el printre ei, iată, a fost trântit jos şi călcat în picioare chiar până când a murit.", "Şi astfel, vedem noi sfârşitul aceluia care a stricat căile Domnului; şi astfel, vedem că diavolul nu-i va scăpa pe copiii săi în ultima zi, ci îi va târî pe ei cu repeziciune jos în iad."]}, {"name": "31", "verses": ["Acum, s-a întâmplat că după sfârşitul lui Corihor, Alma, aflând veşti că zoramiţii stricau căile Domnului şi că Zoram, care era conducătorul lor, conducea inimile poporului ca să-i preaslăvească pe idoli muţi, inima lui iarăşi a început să fie bolnavă din cauza nedreptăţii poporului.", "Căci acesta era motiv de mare supărare pentru Alma să afle despre nedreptatea dintre oamenii săi; de aceea, inima lui era nespus de întristată din cauza separării zoramiţilor de nefiţi.", "Acum, zoramiţii s-au adunat laolaltă într-un ţinut pe care ei îl numeau Antionum, care era la răsărit de ţara lui Zarahemla, care se întindea lângă ţărmul mării, care era la miazăzi de ţinutul lui Ierşon, care era, de asemenea, mărginit la miazăzi de pustiu, care pustiu era plin de lamaniţi.", "Acum, nefiţii se temeau mult că zoramiţii ar putea să intre într-o relaţie cu lamaniţii şi că acesta ar fi un mijloc de mare pierdere în partea nefiţilor.", "Şi acum, cum predicarea cuvântului avea o mare tendinţă să conducă poporul să facă ceea ce era drept—da, aceasta avusese un efect cu mult mai puternic asupra minţilor poporului, decât sabia sau orice altceva care li se întâmplase lor—de aceea, Alma a crezut de cuviinţă ca ei să pună la încercare virtutea cuvântului lui Dumnezeu.", "De aceea, el i-a luat pe Amon şi pe Aaron şi pe Omner; şi pe Himni l-a lăsat în Biserică în Zarahemla; dar pe primii trei el i-a luat cu el, precum şi pe Amulec şi pe Zeezrom care erau la Melec; şi el, de asemenea, a luat pe doi dintre fiii săi.", "Acum, pe cel mai mare dintre fiii săi nu l-a luat cu el, iar numele acestuia era Helaman; dar numele acelora pe care i-a luat cu el erau Şiblon şi Corianton; şi acestea sunt numele acelora care s-au dus cu el printre zoramiţi ca să le predice lor cuvântul.", "Acum, zoramiţii erau disidenţi printre nefiţi; de aceea, ei avuseseră cuvântul lui Dumnezeu predicat către ei.", "Dar ei căzuseră în mare greşeală, căci nu voiau să ţină poruncile lui Dumnezeu şi legile Lui conform cu legea lui Moise.", "Şi nici nu voiau să respecte rânduielile Bisericii ca să continue în rugăciune şi implorare adresate zilnic către Dumnezeu pentru ca ei să nu intre în ispită.", "Da, în sfârşit, ei au stricat căile Domnului în foarte multe ocazii; de aceea, din această cauză, Alma şi fraţii săi s-au dus în ţară ca să predice cuvântul către ei.", "Acum, când ei au ajuns în ţară, iată, spre mirarea lor, au aflat că zoramiţii zidiseră sinagogi şi că se adunau laolaltă o zi pe săptămână, zi pe care ei o numeau ziua Domnului; şi preaslăveau într-un fel pe care Alma şi fraţii lui nu-l mai văzuseră niciodată;", "Căci aveau un loc zidit în mijlocul sinagogii lor, un loc pentru stat în picioare, care era înalt mult deasupra capului; iar partea de sus a acestuia putea să facă loc numai unui singur om.", "De aceea, oricine dorea să preaslăvească trebuia să meargă şi să stea în picioare pe partea de sus a acelui loc şi să-şi întindă mâinile către cer şi să strige cu o glas puternică, zicând:", "Sfinte, Sfinte Dumnezeule; noi credem că Tu eşti Dumnezeu; şi noi credem că Tu eşti sfânt; şi că Tu ai fost un Spirit; şi că Tu eşti un Spirit; şi că Tu vei fi un Spirit în vecii vecilor.", "Sfinte Dumnezeule, noi credem că Tu ne-ai despărţit pe noi de fraţii noştri; şi noi nu credem în tradiţia fraţilor noştri care le-a fost înmânată lor de naivitatea strămoşilor lor; dar noi credem că Tu ne-ai ales pe noi să fim copiii Tăi sfinţi; şi, de asemenea, Tu ne-ai făcut nouă cunoscut că nu va fi nici un Hristos.", "Dar Tu eşti acelaşi, şi ieri, şi astăzi, şi în vecii vecilor; şi Tu ne-ai ales pe noi pentru ca noi să fim salvaţi în timp ce toţi în jurul nostru sunt aleşi ca să fie alungaţi de mânia Ta jos în iad; pentru care sfinţenie, o, Dumnezeule, noi Îţi mulţumim; şi noi, de asemenea, Îţi mulţumim Ţie pentru că Tu ne-ai ales pe noi ca să nu fim conduşi în rătăcire după tradiţiile nebuneşti ale fraţilor noştri care îi reţin de la credinţa în Hristos, care conduc inimile lor în rătăcire departe de Tine, Dumnezeul nostru.", "Şi iarăşi Îţi mulţumim noi Ţie, o, Dumnezeule, pentru că noi suntem aleşi şi suntem un popor sfânt. Amin.", "Acum, s-a întâmplat că după ce Alma şi fraţii săi şi fiii săi au auzit aceste rugăciuni, au fost uimiţi peste măsură.", "Căci iată, fiecare om înainta şi spunea aceleaşi feluri de rugăciuni.", "Acum, locul acela era numit de ei Rameumptom, care, în tălmăcire, înseamnă sfântul piedestal.", "Acum, de pe acest piedestal spuneau ei, fiecare om, aceeaşi rugăciune către Dumnezeu, mulţumindu-i Dumnezeului lor pentru că erau aleşi de El şi pentru că El nu i-a condus pe ei în rătăcire, după tradiţia fraţilor lor şi pentru că inimile lor nu au fost răpite ca să creadă în lucruri care vor veni, despre care nu ştiau nimic.", "Acum, după ce toţi oamenii au spus mulţumiri în felul acesta, ei s-au întors la casele lor, fără să mai vorbească iarăşi despre Dumnezeul lor, până când se adunau iarăşi la piedestalul cel sfânt pentru ca iarăşi să spună mulţumiri după felul lor.", "Acum, când Alma a văzut aceasta, inima lui a fost întristată; căci a văzut că erau un popor păcătos şi stricat; da, el a văzut că inimile lor erau fixate pe aur şi pe argint şi pe tot felul de lucruri fine.", "Da, şi el, de asemenea, a văzut că inimile lor erau înălţate în mare îngâmfare în mândria lor.", "Şi el şi-a ridicat glasul spre cer şi a implorat, zicând: O, cât de mult, o, Doamne, vei permite Tu ca slujitorii Tăi să trăiască aici jos în trup pentru ca să vezi o ticăloşie atât de mare printre copiii oamenilor?", "Iată, o, Dumnezeule, ei Te imploră pe Tine şi totuşi inimile lor sunt umflate în mândrie. Iată, o, Dumnezeule, ei Te imploră pe Tine cu gurile lor în timp ce ei sunt umflaţi până la mărire în lucrurile deşarte ale lumii.", "Iată, o, Dumnezeul meu, veşmintele lor scumpe şi inelele lor, brăţările lor şi ornamentele lor de aur şi toate lucrurile lor preţioase cu care ei sunt împodobiţi; şi iată, inimile lor sunt fixate pe acestea; şi totuşi ei Te imploră pe Tine şi zic—Noi îţi mulţumim Ţie, o, Dumnezeule, căci noi suntem un popor ales de Tine, în timp ce alţii vor pieri.", "Da, şi ei zic că Tu le-ai făcut cunoscut lor faptul că nu va fi un Hristos.", "O, Doamne Dumnezeule, cât de mult vei permite Tu ca o asemenea ticăloşie şi necredinţă să fie în acest popor? O, Doamne, îmi vei da Tu mie putere pentru ca eu să pot să-mi suport infirmităţile? Căci eu sunt infirm, iar o asemenea ticăloşie a poporului acesta îmi îndurerează sufletul.", "O, Doamne, inima mea este nespus de întristată; vrei Tu să-mi alini sufletul meu în Hristos? O, Doamne, vrei Tu să-mi acorzi să pot avea putere ca să pot suferi cu răbdare aceste dureri care vor veni asupra mea din cauza nedreptăţii acestui popor?", "O, Doamne, vrei Tu să-mi alini sufletul şi să-mi aduci succes mie, precum şi camarazilor mei care sunt cu mine—da, Amon şi Aaron şi Omner şi, de asemenea, Amulec şi Zeezrom, precum şi celor doi fii ai mei—da, chiar şi pe toţi aceştia vei vrea Tu să-i alini, o, Doamne? Da, vrei Tu să alini sufletele lor în Hristos?", "Vrei Tu să le acorzi lor putere ca să poată să-şi suporte suferinţele care vor veni peste ei din cauza nedreptăţilor acestui popor?", "O, Doamne, vrei Tu să ne acorzi nouă să aveni succes în efortul nostru de a-i aduce pe ei iarăşi către Tine, pentru Hristos?", "Iată, o, Doamne, sufletele lor sunt preţioase şi mulţi dintre ei sunt fraţii noştri; de aceea, dă-ne nouă, o, Doamne, putere şi înţelepciune ca să putem să-i aducem pe aceşti fraţi ai noştri iarăşi către Tine.", "Acum, s-a întâmplat că atunci când Alma a spus aceste cuvinte, el şi-a pus mâinile pe toţi aceia care erau cu el. Şi iată, atunci când şi-a pus mâinile pe ei, ei au fost umpluţi de Spiritul Sfânt.", "Şi după ce s-au despărţit unul de altul, negândindu-se la ceea ce vor mânca sau la ceea ce vor bea sau la ceea ce vor îmbrăca.", "Iar Domnul le-a dat lor favoarea ca ei să nu flămânzească şi nici să nu le fie sete; da, şi El, de asemenea, le-a dat putere ca să nu sufere nici un fel de suferinţe, ci doar să fie absorbiţi în bucuria pentru Hristos. Acum, aceasta a fost potrivit rugăciunii lui Alma; şi aceasta pentru că el s-a rugat în credinţă."]}, {"name": "32", "verses": ["Şi s-a întâmplat că ei au mers şi au început să predice cuvântul lui Dumnezeu către popor, intrând în sinagogile lor şi în casele lor; da, şi au predicat cuvântul chiar şi pe străzile lor.", "Şi s-a întâmplat că după multă muncă printre ei, au început să aibă succes în clasa săracilor din popor; căci iată, ei au fost alungaţi din sinagogi din cauza veşmintelor lor grosolane—", "De aceea, lor nu li s-a dat voie să intre în sinagogile lor ca să-l preaslăvească pe Dumnezeu, fiind consideraţi necuraţi; deci, ei erau săraci; da, erau consideraţi de către fraţii lor ca fiind zgură; de aceea, ei erau săraci în ceea ce priveşte lucrurile lumeşti; şi ei, de asemenea, erau săraci în inimă.", "Acum, în timp ce Alma propovăduia şi vorbea către popor pe dealul Onida, o mare mulţime a venit către el, aceştia fiind aceia despre care noi am vorbit, care erau săraci în inimă din cauza sărăciei lor în ceea ce priveşte lucrurile lumeşti.", "Şi ei au venit către Alma; iar cel care era în fruntea lor i-a spus: Iată, ce să facă fraţii aceştia ai mei, căci sunt dispreţuiţi de toţi oamenii din cauza sărăciei lor, da, şi mai ales de către preoţii noştri; căci ei ne-au alungat din sinagogile noastre pentru zidirea cărora noi am muncit din greu cu propriile noastre mâini; şi ne-au alungat din cauza sărăciei noastre nespus de mari; şi nu avem nici un loc ca să ne rugăm Dumnezeului nostru; şi iată, ce să facem noi?", "Şi acum, când Alma a auzit aceasta, el s-a întors şi l-a privit pe el în faţă şi a privit cu mare bucurie; căci el a văzut că suferinţele lor într-adevăr i-au umilit şi că erau pregătiţi să audă cuvântul.", "De aceea, el nu a mai spus nimic către mulţimea cealaltă; ci şi-a întins mâna şi a strigat către aceia pe care i-a văzut şi a zis către ei:", "Eu văd că voi sunteţi cu inima smerită şi, dacă este aşa, atunci binecuvântaţi sunteţi voi.", "Iată, fratele tău a zis: Ce trebuie să facem noi?—căci suntem alungaţi din sinagogile noastre, aşa încât nu ne putem închina la Dumnezeul nostru.", "Iată, vă zic vouă, credeţi voi că nu puteţi să-l preaslăviţi pe Dumnezeul vostru decât numai în sinagogile voastre?", "Şi încă mai mult aş întreba eu, credeţi voi că nu trebuie să-l preaslăviţi pe Dumnezeul vostru decât o singură zi pe săptămână?", "Eu vă zic vouă, este bine că sunteţi alungaţi din sinagogile voastre pentru ca să puteţi să vă umiliţi şi să învăţaţi înţelepciune; căci este necesar ca voi să învăţaţi înţelepciune; căci pentru că voi sunteţi alungaţi, voi sunteţi dispreţuiţi de către fraţii voştri din cauza sărăciei voastre nespus de mari şi sunteţi aduşi la smerenie în inima voastră; căci voi neapărat sunteţi aduşi să vă umiliţi.", "Şi acum, pentru că voi sunteţi forţaţi să fiţi umili, binecuvântaţi sunteţi voi; căci omul uneori, dacă este forţat să fie umil, atunci caută pocăinţă; şi acum, cu siguranţă, oricine care se pocăieşte, acela va găsi milă; iar acela care va răbda până la sfârşit, acela va fi salvat.", "Şi acum, aşa cum v-am spus vouă, pentru că aţi fost forţaţi să fiţi umili, voi sunteţi binecuvântaţi, dar nu credeţi că mai binecuvântaţi sunt aceia care se umilesc cu adevărat din cauza cuvântului?", "Da, cel care într-adevăr se umileşte pe el însuşi şi se pocăieşte de păcatele sale şi rabdă până la sfârşit, acela va fi binecuvântat—da, mult mai binecuvântat decât aceia care sunt forţaţi să fie umili din cauza sărăciei lor nespus de mari.", "De aceea, binecuvântaţi sunt aceia care se umilesc ei înşişi fără să fie forţaţi să fie umili; sau, mai degrabă, cu alte cuvinte, binecuvântat este acela care crede în cuvântul lui Dumnezeu şi este botezat fără încăpăţânarea inimii, da, fără să fie adus ca să cunoască cuvântul sau chiar forţat să cunoască înainte ca el să creadă.", "Da, mulţi sunt aceia care zic: Dacă tu ne vei arăta nouă un semn din cer, atunci noi vom cunoaşte cu siguranţă; atunci noi vom crede.", "Acum, întreb, este aceasta credinţă? Iată, vă zic vouă: Nu; căci dacă un om cunoaşte un lucru, atunci el nu are nici un motiv să creadă, căci îl cunoaşte.", "Şi acum, cu cât mai mult este blestemat acela care cunoaşte voinţa lui Dumnezeu şi nu o face decât acela care crede numai sau are numai motiv să creadă şi cade în păcat?", "Acum, despre acest lucru voi trebuie să judecaţi. Iată, vă zic vouă că este de-o parte la fel cum este şi de partea cealaltă; şi fiecărui om îi va fi dat potrivit faptelor sale.", "Şi acum, aşa cum eu am spus despre credinţă—credinţa nu este o cunoaştere perfectă despre lucruri; de aceea, dacă voi aveţi credinţă, voi aveţi speranţă în lucruri care nu se văd, care sunt adevărate.", "Şi acum, iată, vă spun eu vouă, şi aş vrea ca voi să vă aduceţi aminte că Dumnezeu este milos cu toţi aceia care cred în numele Lui; de aceea, El doreşte în primul rând ca voi să credeţi, da, şi anume, în cuvântul Lui.", "Şi acum, El răspândeşte cuvântul Său printre oameni prin intermediul îngerilor, da, nu numai către bărbaţi ci, de asemenea, şi către femei. Şi acum, aceasta nu este totul; copiii mici primesc şi ei adeseori cuvinte care-i fac de ruşine pe cei înţelepţi şi pe cei învăţaţi.", "Şi acum, fraţii mei preaiubiţi, pentru că voi aţi vrut să cunoaşteţi de la mine ceea ce trebuie să faceţi pentru că sunteţi loviţi şi alungaţi—acum, eu nu doresc ca voi să credeţi că am intenţia să vă judec numai după ceea ce este adevărat—", "Căci nu vreau să spun că voi toţi aţi fost forţaţi să vă umiliţi; căci eu cred cu adevărat că sunt unii printre voi care ar vrea să se umilească pe ei înşişi, în orice situaţie s-ar afla.", "Acum, aşa cum am spus despre credinţă—că aceasta nu este o cunoaştere perfectă—tot aşa este şi cu cuvintele mele. Voi nu puteţi să ştiţi cu certitudine de la început că ele sunt adevărate până la perfecţiune, mai mult decât este credinţa o cunoaştere perfectă.", "Dar iată, dacă vă veţi trezi şi vă veţi deştepta aptitudinile, chiar pentru a pune la încercare cuvintele mele şi dacă dovediţi un pic de credinţă, da, chiar dacă nu faceţi nimic mai mult decât să doriţi să credeţi, lăsaţi această dorinţă să lucreze în voi, chiar până când credeţi într-un fel în care puteţi face loc pentru o parte din cuvintele mele.", "Acum, noi vom asemăna cuvântul cu o sămânţă. Acum, dacă voi faceţi loc ca o sămânţă să fie plantată în inima voastră, iată, dacă aceasta este o sămânţă adevărată sau o sămânţă bună, dacă voi nu o aruncaţi afară prin necredinţa voastră şi dacă nu vă împotriviţi Spiritului Domnului, iată, ea va începe să crească înăuntrul piepturilor voastre; şi atunci când voi simţiţi aceste mişcări de creştere, voi veţi începe să ziceţi în sinea voastră—Aceasta trebuie să fie o sămânţă bună sau cuvântul este bun, căci el începe să-mi lărgească sufletul; da, începe să-mi lumineze înţelegerea, da, începe să fie delicios pentru mine.", "Acum iată, nu ar mări aceasta credinţa voastră? Eu vă zic vouă: Da; cu toate acestea, ea nu a crescut până la o cunoaştere perfectă.", "Dar iată, în timp ce sămânţa se umflă şi încolţeşte şi începe să crească, apoi voi va trebui să spuneţi că sămânţa este bună; căci iată, ea se umflă şi încolţeşte şi începe să crească. Şi acum, iată, nu vă va întări aceasta credinţa voastră? Da, aceasta vă va întări credinţa: căci voi veţi spune—Eu ştiu că aceasta este o sămânţă bună; căci iată, încolţeşte şi începe să crească.", "Şi acum, iată, sunteţi voi siguri că aceasta este o sămânţă bună? Eu vă zic vouă: Da; căci fiecare sămânţă produce după asemănarea sa proprie.", "De aceea, dacă o sămânţă creşte, atunci este bună; dar dacă nu creşte, atunci iată, nu este bună, de aceea, este aruncată la gunoi.", "Şi acum, iată, pentru că voi aţi încercat experienţa şi aţi plantat sămânţa; iar aceasta se umflă şi încolţeşte şi începe să crească, voi trebuie să ştiţi că sămânţa este bună.", "Şi acum, iată, este cunoaşterea voastră perfectă? Da, cunoaşterea voastră este perfectă în acel lucru, iar credinţa voastră este adormită; şi aceasta este pentru că voi ştiţi, căci voi ştiţi că v-a umplut sufletele cuvântul; şi voi, de asemenea, ştiţi că a încolţit, că înţelegerea voastră a început să fie luminată, iar mintea voastră a început să se dezvolte.", "O, atunci, nu este acesta un lucru real? Eu vă zic vouă: Da, pentru că acesta este lumină; şi orice lucru care este lumină este bun, pentru că se vede; de aceea, voi trebuie să ştiţi că este bun; şi acum, iată, după ce aţi gustat această lumină, este cunoaşterea voastră perfectă?", "Iată, vă zic vouă: Nu; şi nici nu trebuie să daţi deoparte credinţa voastră, căci voi v-aţi dovedit credinţa voastră numai ca să plantaţi sămânţa, pentru ca voi să încercaţi experienţa, pentru ca să cunoaşteţi dacă sămânţa era bună.", "Şi iată, în timp ce pomul va începe să crească, voi veţi zice: Să-l îngrijim cu mare atenţie, pentru ca el să prindă rădăcini, pentru ca el să crească şi să facă fructe pentru noi. Şi acum, iată, dacă noi îl îngrijim cu multă atenţie, el va face rădăcini şi va creşte şi va face fructe.", "Dar dacă noi neglijăm pomul şi nu avem grijă de hrana lui, iată, el nu va face rădăcini; iar atunci când căldura soarelui va veni şi îl va arde pentru că nu are rădăcini, se va veşteji, iar voi îl veţi smulge şi îl veţi arunca.", "Acum, aceasta nu este pentru că sămânţa nu a fost bună şi nici pentru că fructul ei nu ar fi de dorit; ci, aceasta este pentru că pământul vostru este arid şi pentru că voi nu veţi îngriji pomul, de aceea, voi nu puteţi să aveţi fructul lui.", "Şi astfel, dacă voi nu veţi îngriji cuvântul, aşteptând cu ochiul credinţei fructul lui, atunci voi nu veţi putea niciodată să culegeţi fructul pomului vieţii.", "Dar dacă voi veţi hrăni cuvântul, da, hrăniţi pomul atunci când el începe să crească, prin credinţa voastră, cu mare sârguinţă şi cu răbdare, aşteptând fructul lui, atunci el va face rădăcini; şi iată, el va fi un pom crescând pentru viaţă nepieritoare.", "Şi datorită sârguinţei voastre şi a credinţei voastre şi a răbdării voastre faţă de cuvânt, îngrijindu-l, pentru ca el să capete rădăcini în voi, iată, încetul cu încetul voi veţi culege fructul lui, care este cel mai preţios, care este dulce, mai presus decât orice lucru care este dulce; şi care este alb, mai presus decât orice lucru care este alb, da, şi pur, mai presus decât orice lucru care este pur; şi voi vă veţi ospăta din fructul lui chiar până când veţi fi sătui pentru ca să nu mai flămânziţi şi nici să nu vă mai fie sete.", "Atunci, fraţii mei, voi veţi culege răsplata pentru credinţa voastră, pentru răbdarea şi sârguinţa voastră şi pentru îndelungile voastre suferinţe, aşteptând pomul să facă fructe pentru voi."]}, {"name": "33", "verses": ["Acum, după ce Alma a vorbit aceste cuvinte, ei au trimis la el, dorind să ştie dacă ei trebuia să creadă într-un singur Dumnezeu pentru ca să poată obţine fructul acesta despre care el vorbise sau cum trebuia ei să planteze sămânţa sau cuvântul despre care el vorbise, despre care spusese că trebuia plantat în inima lor; sau în ce fel trebuia ei să înceapă să-şi dovedească credinţa.", "Iar Alma le-a spus: Iată, voi aţi spus că nu puteţi să-l preaslăviţi pe Dumnezeul vostru pentru că voi sunteţi alungaţi din sinagogile voastre. Dar iată, vă zic vouă, dacă voi credeţi că nu puteţi să vă închinaţi la Dumnezeu, greşiţi foarte mult şi trebuie să cercetaţi scripturile; dacă voi credeţi că ele v-au învăţat pe voi aceasta, atunci nu le înţelegeţi.", "Vă aduceţi voi aminte că aţi citit ceea ce Zenos, profetul din vechime, a zis despre rugăciune sau despre preaslăvire?", "Căci el a zis: Tu eşti milos, o, Dumnezeule, căci Tu ai auzit rugăciunea mea, chiar şi atunci când am fost în pustiu; da, Tu ai fost milos atunci când eu m-am rugat în legătură cu aceia care erau duşmanii mei şi Tu i-ai întors pe aceştia de la mine.", "Da, o, Dumnezeule, şi Tu ai fost milos cu mine atunci când eu Te-am implorat pe Tine în câmpia mea; atunci când eu Te-am implorat pe Tine în rugăciunea mea; şi Tu m-ai auzit pe mine.", "Şi iarăşi, o, Dumnezeule, atunci când m-am întors la casa mea, Tu m-ai auzit pe mine în rugăciunea mea.", "Şi atunci când m-am întors în camera mea, o, Doamne, şi m-am rugat către Tine, Tu m-ai auzit.", "Da, Tu eşti milos cu copiii Tăi atunci când ei Te imploră pentru a fi auziţi de Tine şi nu de oameni şi Tu îi vei auzi.", "Da, o, Dumnezeule, Tu ai fost milos cu mine şi mi-ai auzit strigătele în mijlocul adunărilor Tale.", "Da, şi Tu, de asemenea, m-ai auzit pe mine atunci când am fost alungat şi am fost dispreţuit de către duşmanii mei; da, Tu ai auzit strigătele mele şi ai fost mânios pe duşmanii mei şi i-ai vizitat pe ei în mânia Ta cu mare distrugere.", "Şi Tu m-ai auzit pe mine din cauza suferinţelor mele şi a sincerităţii mele; şi datorită Fiului Tău Tu ai fost atât de milos cu mine; de aceea, Te voi implora pe Tine în toate suferinţele mele, căci în Tine este bucuria mea; căci Tu ţi-ai întors judecăţile Tale de la mine datorită Fiului Tău.", "Şi acum, Alma le-a spus: Credeţi voi în acele scripturi care au fost scrise de către cei din vechime?", "Iată, dacă voi credeţi în ele, atunci trebuie să credeţi în ceea ce a zis Zenos; căci iată, el a zis: Tu ţi-ai întors judecăţile Tale datorită Fiului Tău.", "Acum iată, fraţii mei, aş vrea să întreb dacă aţi citit scripturile? Dacă le-aţi citit, cum puteţi să nu credeţi în Fiul lui Dumnezeu?", "Căci nu este scris că Zenos singur a vorbit despre aceste lucruri şi Zenoc, de asemenea, a vorbit despre aceste lucruri—", "Căci iată, el a zis: Tu eşti mânios, o, Doamne, pe acest popor, pentru că el nu vrea să înţeleagă îndurarea Tale pe care Tu i-ai arătat-o lui datorită Fiului Tău.", "Şi acum, fraţii mei, voi vedeţi că un al doilea profet din vechime a depus mărturie despre Fiul lui Dumnezeu; şi pentru că oamenii nu voiau să înţeleagă cuvintele lui, l-au bătut pe el cu pietre până când a murit.", "Dar iată, aceasta nu este totul; aceştia nu sunt singurii care au vorbit despre Fiul lui Dumnezeu.", "Iată, El a fost pomenit de Moise; da, şi iată, un simbol a fost înălţat în pustiu pentru ca oricine s-ar uita către el să poată trăi. Şi mulţi s-au uitat şi au trăit.", "Dar puţini au înţeles semnificaţia acelor lucruri; şi aceasta din cauza împietririi inimilor lor. Dar mulţi au fost atât de împietriţi, încât nu au vrut să se uite; de aceea, au pierit. Acum, pricina pentru care nu au vrut să se uite este pentru că nu au crezut că aceasta i-ar vindeca pe ei.", "O, fraţii mei, dacă voi aţi putea fi vindecaţi numai prin aruncarea privirii ca să fiţi vindecaţi, nu v-aţi uita voi repede, sau v-aţi împietri voi mai degrabă inimile în necredinţă şi aţi fi voi leneşi într-atât, încât să nu vă aruncaţi privirea şi să pieriţi?", "Dacă aşa este cazul, atunci nenorocire va veni peste voi; dar, dacă nu este aşa, atunci aruncaţi-vă privirile şi începeţi să credeţi în Fiul lui Dumnezeu, în faptul că El va veni ca să mântuiască poporul Său şi că El va suferi şi va muri ca să ispăşească păcatele lor; şi că El se va ridica iarăşi din morţi, ceea ce va face să se înfăptuiască învierea pentru ca toţi oamenii să stea în faţa Lui ca să fie judecaţi în ultima zi de judecată, după faptele lor.", "Şi acum, fraţii mei, doresc ca voi să sădiţi acest Cuvânt în inima voastră, iar atunci când el va începe să se mărească, tot aşa să-l îngrijiţi prin credinţa voastră. Şi iată, el va deveni un pom, crescând în voi pentru viaţă veşnică. Şi atunci, să dea Dumnezeu ca greutăţile voastre să fie uşoare prin bucuria Fiului Său. Şi chiar toate acestea puteţi să le faceţi de vreţi. Amin."]}, {"name": "34", "verses": ["Şi acum s-a întâmplat că după ce Alma a vorbit aceste cuvinte către ei, s-a aşezat jos, pe pământ şi Amulec s-a ridicat şi a început să-i înveţe pe ei, zicând:", "Fraţii mei, eu cred că este imposibil ca voi să fiţi neştiutori despre lucrurile care au fost spuse despre venirea lui Hristos despre care noi predicăm că este Fiul lui Dumnezeu; da, eu ştiu că aceste lucruri v-au fost predicate vouă din belşug înainte de conflictul dintre noi.", "Şi aşa cum voi aţi cerut de la fratele meu preaiubit ca el să vă facă vouă cunoscut ceea ce trebuie să faceţi, din cauza suferinţelor voastre; iar el v-a vorbit vouă ca să vă pregătească întrucâtva minţile; da, şi el v-a îndemnat pe voi la credinţă şi la răbdare—", "Da, şi anume că voi trebuie să aveţi atât de multă credinţă, încât să plantaţi cuvântul în inimile voastre, ca să încercaţi experienţa bunătăţii lui.", "Şi noi am văzut că întrebarea cea mare care este în minţile voastre este dacă în Fiul lui Dumnezeu este cuvântul sau dacă nici un Hristos nu va fi.", "Şi voi, de asemenea, aţi văzut că fratele meu v-a dovedit, în multe împrejurări, cum cuvântul este de la Hristos pentru salvare.", "Fratele meu a citat cuvintele lui Zenos, şi anume că mântuirea vine prin Fiul lui Dumnezeu; şi, de asemenea, cuvintele lui Zenoc; şi, de asemenea, a făcut apel la Moise pentru a dovedi că aceste lucruri sunt adevărate.", "Şi acum iată, voi depune mărturie eu însumi că aceste lucruri sunt adevărate. Iată, vă spun vouă că eu ştiu că Hristos va veni printre copiii oamenilor ca să ia asupra Sa păcatele poporului Său şi că El va ispăşi pentru păcatele lumii; căci Domnul Dumnezeu a vorbit aceasta.", "Căci este potrivit ca o ispăşire să aibă loc; căci în acord cu marele plan al Dumnezeului cel Veşnic, o ispăşire trebuie să fie înfăptuită sau altfel toată omenirea trebuie să dispară fără scăpare; da, toţi sunt împietriţi; da, toţi sunt căzuţi şi sunt pierduţi şi trebuie să piară, dacă nu va fi o ispăşire, care este potrivit să se întâmple.", "Căci este potrivit ca să fie o jertfă mare şi finală; da, nu jertfa unui om şi nici a unui animal şi nici a vreunui fel de pasăre; căci nu va trebui să fie o jertfă omenească; ci va trebui să fie o jertfă nesfârşită şi veşnică.", "Acum, nu este nici un om care poate jertfi sângele său, care va ispăşi păcatele altuia. Acum, dacă un om ucide, iată, va lua legea noastră, care este dreaptă, viaţa fratelui lui? Vă zic eu vouă: Nu.", "Dar legea pretinde viaţa aceluia care a ucis; de aceea, nimic mai puţin decât o ispăşire infinită va fi suficientă pentru păcatele lumii.", "De aceea, este necesar ca să fie o jertfă mare şi finală, iar apoi va trebui să se pună capăt sau, mai degrabă, este potrivit să se pună capăt la vărsarea de sânge; atunci legea lui Moise va fi împlinită; da, ea toată va fi împlinită, fiecare iotă şi fiecare frântură de slovă şi nimic nu va fi lăsat deoparte.", "Şi iată, acesta este întregul înţeles al legii, fiecare părticică indicând acea jertfă mare şi finală; iar acea jertfă mare şi finală va fi Fiul lui Dumnezeu, da, nesfârşit şi veşnic.", "Şi astfel, El va aduce salvare tuturor acelora care vor crede în numele Său; acesta fiind scopul acestei jertfe finale ca să înfăptuiască o inimă plină de îndurare care este mai presus de dreptate şi care le dă oamenilor mijloacele prin care ei să poată avea credinţă prin pocăinţă.", "Şi astfel, îndurarea poate să satisfacă cerinţele dreptăţii şi le înconjoară pe acestea cu braţele siguranţei, în timp ce acela care nu practică nici o credinţă prin pocăinţă este expus la întreaga lege a cerinţelor dreptăţii; de aceea, marele şi veşnicul plan al mântuirii este realizat numai pentru acela care are credinţă prin pocăinţă.", "De aceea, fie ca Dumnezeu să facă, fraţii mei, ca voi să începeţi să aplicaţi credinţa prin pocăinţă pentru ca voi să începeţi să chemaţi numele Lui cel sfânt, pentru ca El să aibă milă de voi;", "Da, imploraţi-L pe El pentru milă; căci El are puterea să salveze.", "Da, umiliţi-vă pe voi înşivă şi continuaţi în rugăciuni către El.", "Imploraţi-L pe El atunci când sunteţi în câmpurile voastre, da, asupra tuturor turmelor voastre.", "Imploraţi-L pe El în casele voastre, da, asupra întregii voastre gospodării, atât dimineaţa, cât şi la amiază şi seara.", "Da, imploraţi-L pe El împotriva puterii duşmanilor voştri.", "Da, imploraţi-L pe El împotriva diavolului, care este un duşman al tuturor lucrurilor care sunt drepte.", "Imploraţi-L pe El asupra recoltelor câmpurilor voastre pentru ca voi să puteţi prospera prin acestea.", "Imploraţi asupra turmelor din câmpurile voastre pentru ca ele să se înmulţească.", "Dar aceasta nu este totul; voi trebuie să vă revărsaţi sufletele în cămările voastre şi în locurile voastre secrete şi în pustiul vostru.", "Da, iar atunci când voi nu-L imploraţi pe Domnul, lăsaţi-vă inimile să fie pline, îndreptate în rugăciune către El, fără întrerupere, pentru binele vostru şi, de asemenea, pentru binele acelora care sunt în jurul vostru.", "Şi acum iată, fraţii mei preaiubiţi, vă zic vouă, să nu credeţi că aceasta este totul; căci, după ce aţi făcut toate aceste lucruri, dacă voi îi alungaţi pe cei în nevoie şi pe cei goi şi dacă nu-i vizitaţi pe cei bolnavi şi pe cei în suferinţă şi dacă nu împărţiţi din bunurile voastre, dacă aveţi, acelora care sunt în nevoie—vă zic vouă, dacă nu faceţi nici unul din aceste lucruri, iată, rugăciunea voastră este deşartă şi nu vă aduce nici un folos şi voi sunteţi ca ipocriţii care tăgăduie credinţa.", "De aceea, dacă voi nu vă aduceţi aminte să fiţi milostivi, atunci voi sunteţi ca deşeul pe care lucrătorii din rafinărie îl aruncă (acesta nefiind de nici o valoare) şi care este călcat în picioare de oameni.", "Şi acum, fraţii mei, aş dori ca, după ce aţi primit atât de multe mărturii, văzând că scripturile sfinte depun mărturie pentru aceste lucruri, voi să mergeţi înainte şi să aduceţi roade în pocăinţă.", "Da, aş dori ca voi să mergeţi înainte şi să nu vă mai împietriţi inimile; căci, iată, acum este timpul şi ziua salvării voastre; şi de aceea, dacă vă veţi pocăi şi nu vă veţi împietri inimile, atunci imediat marele plan al mântuirii va fi împlinit pentru voi.", "Căci, iată, această viaţă este pentru oameni timpul în care să se pregătească să-L întâlnească pe Dumnezeu; da, iată, ziua acestei vieţi este ziua în care oamenii trebuie să-şi facă muncile lor.", "Şi acum, aşa cum v-am spus mai înainte, pentru că voi aţi avut atât de mulţi martori, vă implor, de aceea, să nu amânaţi ziua pocăinţei voastre până la sfârşit; căci după această zi din viaţă, care ne este dată nouă ca să ne pregătim pentru veşnicie, iată, dacă noi nu îmbunătăţim timpul nostru cât suntem în această viaţă, atunci va veni noaptea întunecimii, în care nici o muncă nu poate fi înfăptuită.", "Voi nu puteţi să spuneţi, atunci când sunteţi aduşi la acea criză îngrozitoare, că eu mă voi pocăi, că eu mă voi reîntoarce la Dumnezeul meu. Nu, voi nu puteţi spune aceasta; căci acelaşi spirit care stăpâneşte trupurile voastre atunci când voi plecaţi din această viaţă, tot acelaşi spirit va avea puterea să stăpânească trupul vostru în acea lume veşnică.", "Căci iată, dacă voi aţi amânat ziua pocăinţei voastre chiar până la moarte, iată, voi aţi devenit supuşi spiritului diavolului, iar el vă pecetluieşte ca fiind de-ai săi; de aceea, Spiritul Domnului s-a retras de la voi şi nu are nici un loc în voi, iar diavolul are toată puterea asupra voastră; iar aceasta este starea ultimă a celui păcătos.", "Şi eu ştiu aceasta, căci Domnul a spus că nu va trăi în temple nesfinţite, ci El va trăi în inimile celor drepţi; da, şi, de asemenea, a spus că cei drepţi vor şedea în Împărăţia Sa pentru ca să nu mai plece de acolo; iar veşmintele lor vor fi făcute albe prin sângele Mielului.", "Şi acum, fraţii mei preaiubiţi, aş vrea ca voi să vă aduceţi aminte de aceste lucruri şi să munciţi pentru salvarea voastră cu frică de Dumnezeu şi să nu mai tăgăduiţi venirea lui Hristos;", "Să nu vă mai luptaţi împotriva Duhului Sfânt, ci să-L primiţi pe El şi să luaţi asupra voastră numele lui Hristos; să vă umiliţi chiar până în ţărână şi să-L preaslăviţi pe Dumnezeu în orice loc v-aţi afla, în spirit şi în adevăr; şi să trăiţi în recunoştinţă zilnic, pentru numeroasele îndurări şi binecuvântări pe care El vi le-a dat vouă.", "Da, şi eu, de asemenea, vă îndemn pe voi, fraţii mei, ca să fiţi atenţi să vă rugaţi fără răgaz pentru ca să nu fiţi duşi în rătăcire de ispitele diavolului, pentru ca el să nu vă cucerească, pentru ca voi să nu deveniţi supuşii lui în ultima zi; căci iată, el nu vă răsplăteşte cu nici un lucru bun.", "Şi acum, fraţii mei preaiubiţi, aş vrea să vă îndemn să aveţi răbdare şi să răbdaţi tot felul de suferinţe; să nu ocărâţi pe cei care vă alungă din cauza sărăciei voastre nespus de mari, căci altfel voi deveniţi păcătoşi la fel ca şi ei;", "Ci să aveţi răbdare şi să suportaţi acele suferinţe cu o nădejde neclintită că într-o zi vă veţi odihni după toate suferinţele voastre."]}, {"name": "35", "verses": ["Acum, s-a întâmplat că, după ce Amulec a pus capăt acestor cuvinte, ei s-au retras din mulţime şi au mers în ţara Ierşonului.", "Da, şi restul fraţilor, după ce au predicat cuvântul către zoramiţi, de asemenea, au venit în ţara Ierşonului.", "Şi s-a întâmplat că după ce partea cea mai populară a zoramiţilor s-a sfătuit împreună despre cuvintele care le fuseseră predicate lor, ei au fost mânioşi din cauza cuvântului, căci acesta distrugea vicleşugul lor; de aceea, ei nu voiau să asculte de cuvinte.", "Şi au trimis şi i-au adunat laolaltă pe toţi oamenii din toată ţara şi s-au sfătuit cu ei despre cuvintele care fuseseră spuse.", "Acum, conducătorii lor, învăţătorii şi preoţii lor nu au lăsat poporul să cunoască despre dorinţele lor; de aceea, ei au aflat în ascuns părerile tuturor oamenilor.", "Şi s-a întâmplat că după ce au aflat părerile tuturor oamenilor, cei care erau de partea cuvintelor care fuseseră spuse de către Alma şi fraţii lui au fost alungaţi din ţară; şi aceştia erau numeroşi; şi ei, de asemenea, au venit în ţara Ierşonului.", "Şi s-a întâmplat că Alma şi fraţii lui le-au slujit acestora.", "Acum, oamenii zoramiţilor erau mânioşi pe oamenii lui Amon, care erau în Ierşon şi conducătorul-şef al zoramiţilor, fiind un om foarte păcătos, a trimis la oamenii lui Amon dorind ca ei să-i alunge din ţara lor pe toţi aceia care veniseră de la ei în ţara lor.", "Şi el a rostit multe ameninţări împotriva lor. Şi acum, poporul lui Amon nu s-a temut de cuvintele lor; de aceea, ei nu i-au alungat pe ei, ci i-au primit pe toţi cei săraci dintre zoramiţi care au venit la ei; şi i-au hrănit pe aceştia; şi i-au îmbrăcat pe aceştia; şi le-au dat pământuri să le moştenească; şi le-au acordat lor potrivit lipsurilor lor.", "Acum, aceasta i-a aţâţat pe zoramiţi la mânie împotriva poporului lui Amon, iar ei au început să se amestece cu lamaniţii şi să-i aţâţe şi pe aceştia la mânie împotriva lor.", "Şi astfel, zoramiţii şi lamaniţii au început să facă pregătiri de război împotriva poporului lui Amon, precum şi împotriva nefiţilor.", "Şi astfel s-a terminat cel de al şaptesprezecelea an al domniei judecătorilor asupra poporului lui Nefi.", "Iar poporul lui Amon a plecat din ţara Ierşonului şi a venit în ţara lui Melec şi a făcut loc în ţara lui Ierşon pentru oştirile nefiţilor pentru ca acestea să se poată lupta cu oştirile lamaniţilor şi cu oştirile zoramiţilor; şi astfel a început un război între lamaniţi şi nefiţi, în cel de al optsprezecelea an al domniei judecătorilor; iar o relatare a războaielor dintre ei va fi dată în cele ce urmează.", "Iar Alma, Amon şi fraţii lor, precum şi cei doi fii ai lui Alma s-au întors în ţara lui Zarahemla, după ce au fost instrumente în mâinile lui Dumnezeu ca să aducă pe mulţi dintre zoramiţi la pocăinţă; şi atât de mulţi câţi au fost aduşi la pocăinţă, tot atâţia au fost alungaţi din ţara lor; dar ei au pământuri pentru moştenirea lor în ţara lui Ierşon; şi ei au pus mâna pe arme ca să se apere pe ei înşişi şi pe nevestele lor şi pe copiii lor; şi să apere pământurile lor.", "Acum Alma a fost îndurerat din cauza nedreptăţii poporului său, da, din cauza războaielor şi a vărsărilor de sânge şi a conflictelor care erau între ei; şi el a vestit cuvântul sau a trimis ca să vestească cuvântul printre toţi oamenii în toate oraşele; şi văzând că inimile oamenilor începuseră să se împietrească şi că ei începuseră să se simtă insultaţi din cauza stricteţii cuvântului, inima lui a fost nespus de întristată.", "De aceea, el a făcut ca fiii săi să se adune laolaltă pentru ca să dea fiecăruia separat, însărcinarea lui, în legătură cu lucrurile despre dreptate. Şi noi avem o relatare a poruncilor lui pe care le-a dat lor, după cronica lui însuşi."]}, {"name": "36", "verses": ["Fiul meu, apleacă-ţi urechea la cuvintele mele; căci îţi jur ţie că, în măsura în care vei ţine poruncile lui Dumnezeu, tu vei prospera în ţară.", "Eu aş dori ca tu să faci aşa după cum eu am făcut, amintindu-ţi de robia strămoşilor noştri; căci ei au fost în sclavie; şi nimeni n-a putut să-i elibereze pe ei în afară de Dumnezeul lui Avraam şi de Dumnezeul lui Isaac şi de Dumnezeul lui Iacov; iar El într-adevăr i-a eliberat din suferinţele lor.", "Şi acum, o, fiul meu Helaman, iată, tu eşti în tinereţea ta şi, de aceea, te implor să-mi asculţi cuvintele şi să înveţi de la mine; căci eu ştiu că oricine îşi va pune nădejdea în Dumnezeu va fi sprijinit în încercările şi în necazurile sale şi în suferinţele sale; şi va fi înălţat în ultima zi.", "Iar eu nu doresc ca tu să crezi că ştiu aceasta prin mine însumi—nu prin ceea ce este vremelnic, ci prin ceea ce este spiritual; nu prin mintea carnală, ci prin Dumnezeu.", "Acum, iată, îţi zic eu ţie, dacă nu aş fi fost născut pentru Dumnezeu, atunci nu aş fi cunoscut aceste lucruri; dar Dumnezeu, prin gura îngerului Său sfânt, mi-a făcut cunoscute aceste lucruri nu prin vreun merit de-al meu;", "Căci eu am umblat împreună cu fiii lui Mosia, căutând să distrug Biserica lui Dumnezeu; dar iată, Dumnezeu l-a trimis pe îngerul Său sfânt ca să ne oprească pe noi din drum.", "Şi iată, ne-a spus, ca şi cum ar fi fost glasul tunetului, iar pământul întreg s-a cutremurat sub picioarele noastre; şi toţi am căzut la pământ, căci frica de Domnul a venit peste noi.", "Dar iată, glasul a zis către mine: Scoală-te. Şi eu m-am sculat şi am stat în picioare şi l-am văzut pe înger.", "Şi el a zis către mine: Dacă tu nu vrei să te distrugi singur, nu încerca să distrugi Biserica lui Dumnezeu.", "Şi s-a întâmplat că am căzut la pământ; şi timp de trei zile şi trei nopţi nu am putut să-mi deschid gura şi nici nu am putut să-mi folosesc membrele.", "Iar îngerul a vorbit mai multe lucruri către mine, care au fost auzite de către fraţii mei, dar eu nu le-am auzit; căci atunci când am auzit cuvintele—Dacă tu nu vrei să te distrugi singur, nu încerca să distrugi Biserica lui Dumnezeu—am fost izbit de o frică şi o uimire aşa de mare şi, ca să nu fiu distrus, am căzut la pământ şi nu am mai auzit nimic.", "Ci am fost torturat de un chin veşnic, căci sufletul meu a fost sfâşiat în cel mai înalt grad şi torturat pentru toate păcatele mele.", "Da, mi-am adus aminte de toate păcatele şi nedreptăţile mele pentru care am fost chinuit cu durerile iadului; da, eu am văzut că m-am răzvrătit împotriva Dumnezeului meu şi că nu I-am ţinut poruncile Lui sfinte.", "Da, şi am ucis pe mulţi dintre copiii Lui sau mai degrabă i-am mânat pentru distrugere; da, şi în sfârşit, atât de mari au fost nedreptăţile mele, încât numai simplul gând al venirii în prezenţa Dumnezeului meu mi-a sfâşiat sufletul cu o groază de negrăit.", "O, am gândit eu, cum aş putea eu să fiu exilat şi să dispar, atât în suflet, cât şi în trup, că eu să nu fi adus ca să stau în prezenţa Dumnezeului meu ca să fiu judecat pentru faptele mele.", "Şi acum, timp de trei zile şi trei nopţi am fost sfâşiat, chiar cu durerile unui suflet condamnat.", "Şi s-a întâmplat că aşa cum eram eu sfâşiat de chin, în timp ce eram chinuit de aducerea aminte a păcatelor mele cele multe, iată, de asemenea, mi-am amintit că am auzit profeţia tatălui meu către popor în legătură cu venirea unui Isus Hristos, un Fiu al lui Dumnezeu, ca să ispăşească pentru păcatele lumii.", "Acum, în timp ce mintea mea prinsese acest gând, am implorat în inima mea: O, Isuse, Tu, Fiu al lui Dumnezeu, ai milă de mine, care sunt în fierea amărăciunii şi sunt încercuit de lanţurile veşnice ale morţii.", "Şi acum, iată, atunci când mă gândeam la aceasta, nu am mai putut să-mi amintesc de durerile mele; da, eu nu am mai fost chinuit de amintirea păcatelor mele.", "Şi O, ce bucurie şi ce minunată lumină am văzut eu; da, sufletul meu s-a umplut de o bucurie tot atât de mare cât fusese durerea mea!", "Da, îţi spun eu ţie, fiul meu, că nu ar putea să existe nimic la fel de violent şi de amar ca durerile mele. Da, şi iarăşi îţi spun ţie, fiul meu, că, pe de altă parte, nu poate să existe nimic la fel de minunat şi de dulce ca bucuria mea.", "Da, eu am crezut că L-am văzut, tot aşa cum tatăl nostru Lehi L-a văzut pe Dumnezeu şezând pe tronul Său, înconjurat de nenumărate cete de îngeri care cântau şi-L preamăreau pe Dumnezeul lor; da, iar sufletul meu într-adevăr dorea să fie acolo.", "Dar iată, membrele mele şi-au recăpătat puterea din nou şi eu am stat pe picioarele mele şi am vestit poporului că fusesem născut pentru Dumnezeu.", "Da, şi de la acel timp, chiar până acum, am muncit fără întrerupere ca să pot aduce suflete la pocăinţă; ca să pot să le aduc să guste din bucuria nemărginită din care am gustat eu; pentru ca şi ei, de asemenea, să fie născuţi pentru Dumnezeu şi să fie umpluţi de Duhul Sfânt.", "Da, şi acum iată, o, fiul meu, Domnul îmi dă mie o bucurie nespus de mare în rodul muncilor mele;", "Căci datorită cuvântului care mi-a fost împărtăşit mie, iată, mulţi au fost născuţi pentru Dumnezeu şi au gustat tot aşa cum am gustat eu; şi au văzut la fel, tot aşa cum am văzut eu; de aceea, ei cunosc aceste lucruri despre care le-am spus, tot aşa cum le cunosc eu; iar cunoştinţa pe care eu o am este de la Dumnezeu.", "Şi eu am fost sprijinit în încercări şi necazuri de tot felul, da, şi în tot felul de suferinţe; da, Dumnezeu m-a eliberat din închisoare şi din sclavie şi din moarte; da, şi eu mi-am pus încrederea în El şi El iar mă va elibera.", "Şi eu ştiu că El mă va înălţa pe mine în ultima zi ca să locuiesc cu El în slavă; da, şi eu Îl voi preamări pe El în vecii vecilor, căci El i-a scos pe strămoşii noştri afară din Egipt; şi El i-a înghiţit pe egipteni în Marea Roşie; şi El i-a condus pe ei, cu puterea Sa, până în ţara făgăduită; da, şi El i-a eliberat pe ei din când în când din sclavie şi din robie.", "Da, şi El, de asemenea, i-a scos pe strămoşii noştri afară din ţara Ierusalimului; şi El, de asemenea, prin puterea Sa veşnică, i-a eliberat pe ei din sclavie şi din robie, din când în când, chiar şi până în ziua de astăzi; iar eu am păstrat întotdeauna în memorie robia lor; da, şi tu, de asemenea, trebuie să păstrezi în memorie robia lor, tot aşa cum eu am făcut-o.", "Dar iată, fiul meu, aceasta nu este totul; căci tu trebuie să ştii, la fel cum eu ştiu, că în măsura în care vei ţine poruncile lui Dumnezeu, tu vei prospera în ţară; şi tu trebuie, de asemenea, să ştii că, în măsura în care tu nu vei ţine poruncile lui Dumnezeu, tu vei fi alungat din prezenţa Lui. Acum, aceasta este potrivit cuvântului Lui."]}, {"name": "37", "verses": ["Şi acum, fiul meu Helaman, îţi poruncesc ţie să iei cronicile care mi-au fost încredinţate;", "Şi eu, de asemenea, îţi poruncesc ţie să păstrezi o cronică a acestui popor pe plăcile lui Nefi, tot aşa cum eu am făcut, şi să păstrezi toate aceste lucruri sfinte pe care eu le-am păstrat, tot aşa cum eu le-am păstrat; căci ele sunt păstrate pentru un scop înţelept.", "Şi aceste plăci de aramă care conţin aceste inscripţii, care conţin pe ele cronicile sfintelor scripturi, care au genealogia strămoşilor noştri, chiar de la început—", "Iată, a fost profeţit de către strămoşii noştri cum că ele trebuie să fie păstrate şi transmise de la o generaţie la alta şi să fie păstrate şi conservate de către mâna Domnului până când ele se vor răspândi în fiecare naţiune, neam, limbă şi popor, pentru ca acestea să afle tainele cuprinse în ele.", "Şi acum, iată, dacă ele sunt păstrate, ele trebuie să-şi menţină strălucirea; da, şi ele îşi vor menţine strălucirea; da, şi, de asemenea, toate plăcile care conţin ceea ce este Sfânta Scriptură.", "Acum, voi aţi putea să credeţi că aceasta este nebunie din partea mea; dar iată, vă zic vouă că prin lucruri mici şi simple lucruri mari sunt înfăptuite; şi mijloacele mici de multe ori îi fac de ruşine pe cei înţelepţi.", "Şi Domnul Dumnezeu lucrează prin mijloace prin care să aducă la îndeplinire scopurile Sale cele mari şi veşnice; şi prin mijloace foarte mici îi face de ruşine Domnul pe cei înţelepţi şi înfăptuieşte salvarea multor suflete.", "Şi până acum, a fost înţelepciunea lui Dumnezeu ca aceste lucruri să fie păstrate; căci iată, ele au lărgit memoria acestui popor, da, şi i-au convins pe mulţi de greşeala căilor lor şi i-a adus pe ei la cunoaşterea Dumnezeului lor, pentru salvarea sufletelor lor.", "Da, vă spun vouă, dacă nu ar fi fost datorită acestor lucruri pe care aceste scrieri le conţin, care sunt pe aceste plăci, atunci Amon şi fraţii lui nu ar fi putut să convingă pe atât de multe mii de lamaniţi despre tradiţia greşită a strămoşilor lor; da, aceste cronici şi cuvintele lor i-au adus la pocăinţă; cu alte cuvinte, acestea i-au adus pe ei la cunoaşterea Domnului Dumnezeul lor şi la faptul de a se bucura în Isus Hristos, Mântuitorul lor.", "Şi cine ştie dacă ele nu vor fi mijloacele prin care multe mii dintre ei, da, precum şi, de asemenea, multe mii dintre fraţii noştri încăpăţânaţi, nefiţii, care acum îşi împietresc inimile în păcat şi în nedreptăţi, vor fi aduşi la cunoaşterea Mântuitorului lor?", "Acum, aceste taine nu-mi sunt făcute cunoscute mie în întregime; de aceea, eu mă voi abţine.", "Şi ar putea fi destul dacă eu doar pomenesc că ele sunt păstrate pentru un scop înţelept, care scop este cunoscut lui Dumnezeu; căci El sfătuieşte cu înţelepciune în toate lucrările Sale, iar cărările Lui sunt drepte şi calea Lui este un cerc veşnic.", "O, adu-ţi aminte, adu-ţi aminte, fiul meu Helaman, cât de stricte sunt poruncile lui Dumnezeu. Şi El a zis: Dacă veţi ţine poruncile Mele, atunci voi veţi prospera în ţară—dar dacă voi nu veţi ţine poruncile Lui, atunci veţi fi alungaţi din prezenţa Lui.", "Şi acum, adu-ţi aminte, fiul meu, că Dumnezeu ţi-a încredinţat ţie aceste lucruri care sunt sfinte, pe care El le-a păstrat sfinte şi pe care El, de asemenea, le va păstra şi le va conserva pentru un scop înţelept pentru El, pentru ca El să-şi arate puterea către generaţiile viitoare.", "Şi acum iată, îţi spun ţie prin spiritul profeţiei că, dacă tu încalci poruncile lui Dumnezeu, iată, aceste lucruri care sunt sfinte vor fi luate de la tine prin puterea lui Dumnezeu şi tu vei fi dat pe mâna lui Satana pentru ca el să te cearnă ca pe pleavă în vânt.", "Dar dacă tu ţii poruncile lui Dumnezeu şi faci cu aceste lucruri care sunt sfinte aşa cum Domnul ţi-a poruncit ţie (căci trebuie să faci apel la Domnul pentru toate lucrurile, pentru orice vei face cu ele), iată, nici o putere de pe pământ sau din iad nu poate să le ia de la tine, căci Dumnezeu este puternic în îndeplinirea tuturor cuvintelor Sale.", "Căci El va înfăptui toate făgăduielile Sale pe care ţi le va face, căci a împlinit făgăduielile Sale pe care El le-a făcut strămoşilor noştri.", "Căci El le-a făgăduit lor că va păstra aceste lucruri la El pentru un scop înţelept pentru ca El să-şi poată arăta puterea către generaţiile viitoare.", "Şi acum, iată, El a înfăptuit unul dintre scopuri, şi anume reîntoarcerea multor mii de lamaniţi la cunoaşterea adevărului; şi El le-a arătat lor puterea Sa în ei şi El, de asemenea, îşi va mai arăta puterea în ei către generaţiile viitoare; de aceea, ele trebuie să fie păstrate.", "De aceea, îţi poruncesc ţie, fiul meu Helaman, să fii sârguincios în îndeplinirea tuturor cuvintelor mele şi să fii sârguincios în ţinerea poruncilor lui Dumnezeu, aşa cum ele sunt scrise.", "Şi acum, îţi voi vorbi despre acele douăzeci şi patru de plăci ca tu să le păstrezi, pentru ca tainele şi lucrările întunericului, precum şi lucrările lor secrete sau lucrările secrete ale acelor oameni care au fost distruşi să poată fi făcute cunoscute acestui popor; da, toate crimele, furturile şi jefuirile lor, precum şi toate ticăloşiile şi lucrurile lor abominabile să poată fi făcute cunoscute acestui popor; da, şi ca tu să păstrezi aceste tălmăcitoare.", "Căci iată, Domnul a văzut că poporul Său a început să lucreze în întuneric, da, să făptuiască crime secrete şi lucruri abominabile; de aceea, Domnul a zis, dacă nu se pocăiesc, atunci ei vor trebui să fie distruşi de pe faţa pământului.", "Şi Domnul a zis: Eu voi pregăti pentru slujitorul meu, Gazelem, o piatră, care va străluci cu lumină în întuneric pentru ca Eu să pot să dezvălui către poporul Meu care Mă slujeşte pe Mine, pentru ca Eu să le pot dezvălui lor lucrările fraţilor lor, da, lucrările lor secrete, lucrările lor de întunecime, precum şi ticăloşia şi lucrurile lor abominabile.", "Şi acum, fiul meu, aceste tălmăcitoare au fost pregătite pentru ca şi cuvântul lui Dumnezeu să poată fi înfăptuit, pe care El l-a vorbit, zicând:", "Eu voi aduce din întuneric la lumină toate lucrările lor secrete şi lucrurile lor abominabile; şi dacă ei nu se vor pocăi, Eu îi voi distruge pe ei de pe faţa pământului; şi Eu voi aduce la lumină toate secretele lor şi lucrurile lor abominabile către toate naţiunile care vor stăpâni pământul după aceea.", "Şi acum, fiul meu, noi vedem că ei nu s-au pocăit; de aceea, au fost distruşi; şi, până acum, cuvântul lui Dumnezeu a fost împlinit; da, lucrurile lor abominabile secrete au fost scoase afară din întuneric şi ne-au fost făcute cunoscute nouă.", "Şi acum, fiul meu, îţi poruncesc ţie ca tu să păstrezi toate jurămintele lor şi toate legămintele lor şi înţelegerile lor în lucrurile lor abominabile secrete; da, şi toate semnele şi minunile lor trebuie tu să le reţii de la acest popor pentru ca să nu le cunoască, în afară numai dacă ei din întâmplare ar cădea, de asemenea, în întuneric şi ar fi distruşi.", "Căci iată, este un blestem peste toată această ţară, că distrugerea va veni asupra tuturor acelor lucrători ai întunericului, în acord cu puterea lui Dumnezeu, atunci când ei sunt copţi pe deplin; de aceea, eu doresc ca acest popor să nu fie distrus.", "De aceea, tu trebuie să păstrezi aceste planuri secrete despre jurămintele şi legămintele acestui popor; şi numai ticăloşia, crimele şi lucrurile lor abominabile va trebui tu să le faci lor cunoscute; şi tu va trebui să-i înveţi pe ei să urască asemenea ticăloşie şi lucruri abominabile şi crime; şi tu, de asemenea, va trebui să-i înveţi pe ei că aceşti oameni au fost distruşi din cauza ticăloşiei, a lucrurilor lor abominabile şi a crimelor lor.", "Căci iată, ei i-au ucis pe toţi profeţii Domnului care au venit la ei ca să le vestească nedreptăţile lor; iar sângele acelora pe care i-au ucis L-a implorat pe Domnul Dumnezeul lor pentru răzbunare asupra acelora care erau ucigaşii lor; şi astfel, judecăţile lui Dumnezeu au venit asupra acestor lucrători ai întunericului şi ai combinaţiilor secrete.", "Da, şi blestemată să fie în vecii vecilor ţara acelor lucrători ai întunericului şi ai combinaţiilor secrete, chiar până la distrugerea lor, dacă ei nu se pocăiesc înainte de a fi copţi cu totul.", "Şi acum, fiul meu, adu-ţi aminte de cuvintele pe care le-am vorbit către tine; nu te încrede în acele planuri secrete ale poporului tău, ci învaţă-i pe ei o ură veşnică împotriva păcatului şi a nedreptăţii.", "Predică-le lor pocăinţă şi credinţă în Domnul Isus Hristos; învaţă-i pe ei să se umilească şi să fie blajini şi umili în inimile lor; învaţă-i pe ei să reziste la orice ispită a diavolului, cu credinţă în Domnul Isus Hristos.", "Învaţă-i pe ei să nu fie niciodată obosiţi de a face fapte bune, ci să fie blajini şi umili în inimile lor; căci aceştia vor găsi odihnă pentru sufletele lor.", "O, adu-ţi aminte, fiul meu, şi învaţă înţelepciune în tinereţea ta; da, învaţă în tinereţea ta să ţii poruncile lui Dumnezeu.", "Da, şi imploră-L pe Dumnezeu pentru tot sprijinul; da, ca toate faptele tale să fie în Domnul; şi oriunde te duci, fă ca acestea să fie în Domnul; da, ca toate gândurile tale să fie îndreptate către Domnul; da, ca toate simţirile inimii tale să fie puse în Domnul, în vecii vecilor.", "Sfătuieşte-te cu Domnul în toate faptele tale, iar El te va îndrepta pe tine către bine; da, atunci când te culci noaptea, culcă-te în Domnul pentru ca El să poată să vegheze asupra ta în somnul tău; iar atunci când te scoli dimineaţa, lasă-ţi inima să fie plină de mulţumiri către Dumnezeu; şi dacă tu faci aceste lucruri, atunci vei fi înălţat în ultima zi.", "Şi acum, fiul meu, eu am ceva de zis despre lucrul pe care strămoşii noştri l-au numit glob, sau îndrumător—sau strămoşii noştri l-au numit Liahona, care înseamnă, dacă este tălmăcit, o busolă; şi Domnul a pregătit-o.", "Şi iată, nici un om nu poate lucra în felul acestei lucrături atât de neobişnuite. Şi iată, ea a fost pregătită pentru ca să le arate strămoşilor noştri drumul pe care ei trebuia să călătorească în pustiu.", "Şi ea a lucrat pentru ei conform credinţei lor în Dumnezeu; de aceea, dacă ei au avut credinţă ca să creadă că Dumnezeu putea să facă în aşa fel ca acele indicatoare să arate drumul pe care ei trebuia să meargă, iată, aşa s-a întâmplat; de aceea, ei au avut acest miracol, precum şi alte miracole înfăptuite de către puterea lui Dumnezeu, zi de zi.", "Cu toate acestea, pentru că acele miracole au fost înfăptuite prin mijloace mici, aceasta le-a arătat lor lucrări minunate. Când au fost leneşi şi au uitat să aplice credinţa şi sârguinţa, atunci acele lucrări minunate au încetat, iar ei nu au progresat în călătoria lor;", "De aceea, ei au rămas în pustiu sau nu au călătorit pe un drum drept şi au suferit foame şi sete din cauza păcatelor lor.", "Şi acum, fiul meu, aş dori ca tu să înţelegi că aceste lucruri nu sunt fără nici o umbră; căci, întrucât strămoşii noştri au fost înceţi în a da atenţie acestei busole (acum aceste lucruri sunt vremelnice), ei nu au prosperat; tot aşa se întâmplă şi cu lucrurile care sunt spirituale.", "Căci iată, este tot atât de uşor să dai atenţie cuvântului lui Hristos, care îţi va indica drumul drept către fericirea veşnică, pe cât a fost pentru strămoşii noştri să dea atenţie acestei busole, care le indica lor calea dreaptă către ţara făgăduită.", "Şi acum zic, nu este un semn în acest lucru? Căci tot atât de sigur cum această busolă i-a adus pe strămoşii noştri, urmând direcţia ei, până la ţara făgăduită, tot aşa cuvintele lui Hristos, dacă le urmezi direcţia, ne duc pe noi dincolo de această vale a întristării într-o ţară mai bună, a făgăduinţei.", "O, fiul meu, nu ne lăsa pe noi să fim leneşi datorită uşurinţei drumului; căci aşa a fost cu strămoşii noştri; căci aşa a fost pregătit pentru ei, că, dacă ei s-ar uita, atunci ar putea trăi; tot aşa este şi cu noi. Calea este pregătită şi, dacă noi ne uităm, atunci noi putem trăi în veşnicie.", "Şi acum, fiul meu, vezi să ai grijă de aceste lucruri sfinte, da, vezi să te uiţi către Dumnezeu şi să trăieşti. Du-te la acest popor, şi vesteşte-i cuvântul şi fii cumpătat. Fiul meu, rămas bun."]}, {"name": "38", "verses": ["Fiul meu, apleacă-ţi urechea la cuvintele mele, căci îţi zic ţie, tot aşa cum i-am zis şi lui Helaman, cum că în măsura în care tu vei ţine poruncile lui Dumnezeu, tu vei prospera în ţară; şi în măsura în care tu nu vei ţine poruncile lui Dumnezeu, tu vei fi alungat din prezenţa Lui.", "Şi acum, fiul meu, am încredere că voi avea mare bucurie în tine datorită neclintirii tale şi a credinţei tale în Dumnezeu; căci aşa cum tu ai început în tinereţea ta să priveşti către Domnul Dumnezeul tău, tot aşa eu nădăjduiesc că vei continua în ţinerea poruncilor Lui; căci binecuvântat este acela care rabdă până la sfârşit.", "Eu îţi zic ţie, fiul meu, că deja am mare bucurie în tine datorită credinţei şi sârguinţei tale, şi a răbdării, şi a îndurărilor tale îndelungate în poporul zoramiţilor.", "Căci ştiu că tu ai fost în sclavie; da, şi, de asemenea, ştiu că ai fost bătut cu pietre din cauza cuvântului; iar tu ai suportat toate aceste lucruri cu răbdare, pentru că Domnul a fost cu tine; şi acum tu ştii că Domnul te-a eliberat.", "Şi acum, fiul meu, Şiblon, aş dori ca tu să-ţi aduci aminte că, în măsura în care îţi vei pune încrederea în Dumnezeu, tu vei fi eliberat din încercările tale şi din necazurile tale şi din suferinţele tale; şi vei fi înălţat în ultima zi.", "Acum, fiul meu, nu aş dori ca tu să crezi că ştiu aceste lucruri prin mine însumi, ci este Spiritul lui Dumnezeu care este în mine, care îmi face cunoscute aceste lucruri; căci, dacă eu nu m-aş fi născut din Dumnezeu, atunci eu nu aş fi cunoscut aceste lucruri.", "Dar iată, Domnul, în marea Sa milă, l-a trimis pe îngerul Său să-mi vestească mie că trebuie să pun capăt lucrării de distrugere a poporului Său; da, şi eu am văzut un înger faţă în faţă şi el a vorbit cu mine, iar glasul lui era ca tunetul şi acesta a cutremurat întregul pământ.", "Şi s-a întâmplat că timp de trei zile şi trei nopţi am fost în cea mai amară durere şi frică a sufletului; şi, niciodată, până când nu L-am implorat pe Domnul Isus Hristos pentru milă, nu am primit iertarea păcatelor mele. Dar iată, eu L-am implorat pe El şi am găsit pace în suflet.", "Şi acum, fiul meu, ţi-am spus acestea pentru ca tu să poţi afla înţelepciunea, pentru ca tu să poţi învăţa de la mine că nu este nici o altă cale sau alte mijloace prin care omul poate fi salvat, ci numai în şi prin Hristos. Iată, El este viaţa şi lumina lumii. Iată, El este cuvântul adevărului şi al dreptăţii.", "Şi acum, aşa cum tu ai început să predici cuvântul, tot aşa aş dori ca tu să continui să predici; şi eu aş dori să fii sârguincios şi cumpătat în toate lucrurile.", "Vezi să nu fii înălţat în mândrie; da, vezi să nu te făleşti cu propria-ţi înţelepciune şi nici cu puterea ta mare.", "Foloseşte curajul, iar nu dominarea; şi, de asemenea, vezi să-ţi pui frâu tuturor pasiunilor tale pentru ca să fii plin de dragoste; vezi să te abţii de la lenevie.", "Nu te ruga aşa cum fac zoramiţii, căci tu ai văzut că ei se roagă pentru ca să fie auziţi de oameni şi ca să fie lăudaţi pentru înţelepciunea lor.", "Nu spune: O, Dumnezeule, Îţi mulţumesc Ţie pentru că noi suntem mai buni decât fraţii noştri; ci mai degrabă spune: O, Doamne, iartă nevrednicia mea şi adu-Ţi aminte de fraţii mei în milă—da, recunoaşte-ţi nevrednicia în faţa lui Dumnezeu oricând.", "Şi fie ca Domnul să-ţi binecuvânteze sufletul şi să te primească în împărăţia Sa în ultima zi ca să stai în pace. Acum du-te, fiul meu, şi predică tu cuvântul către acest popor. Fii cumpătat. Fiul meu, rămas bun."]}, {"name": "39", "verses": ["Şi acum, fiul meu, am să-ţi spun ţie ceva mai mult decât i-am spus fratelui tău; căci iată, nu ai observat tu neclintirea fratelui tău, credinţa lui şi sârguinţa lui în ceea ce priveşte ţinerea poruncilor lui Dumnezeu? Iată, nu a dat el un exemplu bun pentru tine?", "Căci tu nu ai dat atât de multă atenţie cuvintelor mele aşa cum a făcut fratele tău, printre poporul zoramiţilor. Acum, aceasta este ceea ce eu am împotriva ta; tu ai continuat să te făleşti cu puterea şi înţelepciunea ta.", "Şi aceasta nu este totul, fiul meu. Tu ai făcut ceea ce era dureros pentru mine; căci tu ţi-ai părăsit slujirea şi te-ai dus în ţara lui Siron, între graniţele lamaniţilor, după curva Isabela.", "Da, ea a furat inimile multora; dar aceasta nu a fost o scuză pentru tine, fiul meu. Tu ar fi trebuit să ai grijă de slujirea care ţi-a fost încredinţată.", "Nu ştii tu, fiul meu, că aceste lucruri sunt abominabile în ochii Domnului; da, mai odioase decât orice alte păcate, în afară de vărsarea de sânge nevinovat sau de tăgăduirea Duhului Sfânt?", "Căci iată, dacă tu tăgăduieşti pe Duhul Sfânt odată ce a avut loc în tine şi tu ştii că Îl tăgădui, iată, acesta este un păcat de neiertat; da, şi oricine ucide împotriva luminii şi a cunoaşterii lui Dumnezeu nu este uşor pentru el să obţina iertare; da, eu îţi zic ţie, fiul meu, că nu este uşor pentru el să capete iertare.", "Şi acum, fiul meu, aş dori de la Dumnezeu ca tu să nu fi fost vinovat de o crimă atât de mare. Eu nu aş mai zăbovi asupra crimelor tale ca să-ţi sfâşii sufletul, dacă aceasta nu ar fi pentru binele tău.", "Dar iată, nu poţi să-ţi ascunzi crimele de Dumnezeu; şi dacă nu te pocăeşti, acestea vor fi o mărturie împotriva ta în ultima zi.", "Acum, fiul meu, aş dori ca tu să te pocăieşti şi să renunţi la păcatele tale; şi să nu te mai duci după poftele ochilor tăi, ci abţine-te de la toate aceste lucruri; căci dacă nu faci aşa, atunci tu, nici într-un caz, nu vei putea să moşteneşti împărăţia lui Dumnezeu. O, adu-ţi aminte şi ia asupra ta şi abţine-te de la aceste lucruri.", "Şi eu îţi poruncesc să-ţi iei asupra ta să te sfătuieşti cu fraţii tăi mai mari în acţiunile tale; căci, iată, tu eşti în tinereţea ta şi ai nevoie să fii îngrijit de fraţii tăi. Şi ascultă de sfatul lor.", "Nu îngădui să fii dus în rătăcire de nici un lucru zadarnic şi nebunesc; nu îngădui ca diavolul să-ţi ducă iarăşi în rătăcire inima după acele curve păcătoase. Iată, o, fiul meu, ce mare nedreptate ai adus tu asupra zoramiţilor; căci atunci când au văzut purtarea ta, ei nu au vrut să creadă în cuvintele mele.", "Şi acum Spiritul Domnului îmi spune mie: Porunceşte copiilor tăi să facă bine, ca să nu ducă în rătăcire inimile multor oameni la distrugere; de aceea îţi poruncesc ţie, fiul meu, în frica lui Dumnezeu, ca tu să te abţii de la nedreptăţile tale;", "Ca să te întorci către Domnul cu toată mintea, puterea şi tăria ta; ca tu să nu mai abaţi inimile ca să păcătuiască; ci, mai degrabă, întoarce-te la ei şi recunoaşte-ţi greşelile şi răul pe care le-ai făcut.", "Nu căuta bogăţii sau lucruri deşarte de-ale acestei lumi; căci iată, nu poţi să le iei cu tine.", "Şi acum, fiul meu, aş dori să-ţi spun ceva despre venirea lui Hristos. Iată, îţi zic ţie că El este Cel care cu siguranţă va veni să ia păcatele lumii; da, El va veni ca să anunţe veşti bune de salvare către poporul Său.", "Şi acum, fiul meu, aceasta a fost slujirea la care tu ai fost chemat, ca să anunţi aceste veşti bune către acest popor, ca să le pregăteşti minţile; sau, mai degrabă pentru ca salvarea să poată veni către ei, pentru ca ei să pregătească minţile copiilor lor ca să audă cuvântul, la timpul venirii Lui.", "Şi acum, îţi voi uşura întrucâtva mintea în legătură cu acest subiect. Iată, tu te minunezi de ce aceste lucruri trebuie să fie cunoscute cu aşa de mult timp înainte. Iată, îţi zic ţie, nu este un suflet în acest timp tot atât de preţios pentru Dumnezeu ca şi un suflet la timpul venirii Sale?", "Nu este tot atât de necesar ca planul mântuirii să fie făcut cunoscut acestui popor la fel ca şi copiilor lor?", "Nu este tot atât de uşor pentru Domnul, la acest timp, ca să-l trimită pe îngerul Său ca să ne anunţe nouă aceste veşti bune, la fel ca şi copiilor noştri sau la fel ca şi după timpul venirii Sale?"]}, {"name": "40", "verses": ["Acum, fiul meu, iată încă ceva ce aş dori să-ţi spun ţie; căci simt că mintea ta este neliniştită în legătură cu învierea morţilor.", "Iată, îţi zic ţie că nu este nici o înviere—sau, aş spune cu alte cuvinte, că acest muritor nu se înveşmântează cu nemurire, această corupţie nu se înveşmântează cu incorupţie—până după venirea lui Hristos.", "Iată, El va aduce la înfăptuire învierea morţilor. Dar iată, fiul meu, învierea încă nu este aici. Acum, eu îţi dezvălui ţie o taină; cu toate acestea, există multe taine care sunt păstrate pentru ca nimeni să nu le cunoască în afară de Dumnezeu Însuşi. Dar îţi arăt ţie un lucru despre care L-am întrebat cu sârguinţă pe Dumnezeu, ca să pot să-l cunosc—acesta este în legătură cu învierea.", "Iată, este un anumit timp determinat când toţi vor trebui se ridice din morţi. Acum, când acest va veni timp, nimeni nu ştie; dar Dumnezeu cunoaşte timpul care este stabilit.", "Acum, dacă va fi un timp sau un al doilea timp, sau al treilea timp pentru ca oamenii să se ridice din morţi, aceasta nu este important; căci Dumnezeu cunoaşte toate aceste lucruri; şi este destul pentru mine să ştiu că aceasta este situaţia—că este un timp stabilit când toţi se vor ridica din morţi.", "Acum, trebuie să fie un timp între momentul morţii şi cel al învierii.", "Şi acum, eu aş întreba ce se întâmplă cu sufletele oamenilor de la timpul morţii până la timpul stabilit pentru înviere?", "Acum, dacă este mai mult decât un timp stabilit pentru oameni să se ridice din morţi, aceasta nu este important; căci nu toţi mor deodată, şi aceasta nu este important; totul este ca o singură zi pentru Dumnezeu, iar timpul este măsurat numai pentru oameni.", "De aceea, este un timp stabilit pentru oameni pentru ca ei să se ridice din morţi; şi este un interval de timp între momentul morţii şi cel al învierii. Şi acum, în legătură cu acest interval de timp, ceea se întâmplă cu sufletele oamenilor este lucrul despre care eu L-am întrebat cu sârguinţă pe Domnul pentru ca să cunosc; şi acesta este lucrul pe care eu îl cunosc.", "Şi atunci când vine timpul ca toţi să se ridice, atunci ei vor afla că Dumnezeu cunoaşte toate timpurile care sunt stabilite pentru om.", "Acum, în legătură cu starea sufletului dintre moarte şi înviere—Iată, mi-a fost făcut mie cunoscut de către un înger cum că spiritele tuturor oamenilor, imediat ce părăsesc acest corp muritor da, spiritele tuturor oamenilor, fie că ei sunt buni sau răi, sunt luate acasă la acel Dumnezeu care le-a dat lor viaţă.", "Şi apoi se va întâmpla că spiritele celor care sunt drepţi sunt primite într-o stare de fericire, care este numită paradis, o stare de odihnă, o stare de pace în care se vor odihni de toate necazurile lor şi de toate grijile şi întristările.", "Şi apoi se va întâmpla că spiritele celor păcătoşi, da, ale acelora care sunt răi—căci iată, ele nu au nici parte şi nici părticică din Spiritul Domnului; căci iată, ei aleg lucruri rele în loc de bune; de aceea, spiritul diavolului a intrat în ei şi a pus stăpânire pe casa lor—şi aceştia vor fi aruncaţi în întunericul de afară; acolo va fi plâns şi gemete şi scrâşniri de dinţi; şi aceasta din cauza nedreptăţilor lor, ei fiind înrobiţi de către voinţa diavolului.", "Acum, aceasta este starea sufletelor păcătoşilor, da, în întuneric; şi o stare de groaznică şi înfricoşată aşteptare a indignării arzătoare a mâniei lui Dumnezeu asupra lor; astfel, ei rămân în această stare, tot aşa cum cei drepţi rămân în paradis până la timpul învierii.", "Acum, sunt unii care au înţeles că această stare de fericire şi această stare de nefericire a sufletului, înainte de înviere, a fost o primă înviere. Da, eu recunosc că aceasta ar putea să fie numită o înviere, înălţarea spiritului sau a sufletului şi consemnarea lor la fericire sau la nefericire, potrivit cuvintelor care au fost spuse.", "Şi iată, iarăşi a fost vorbit că este o primă înviere, o înviere a tuturor acelora care au fost sau care sunt, sau care vor fi, până la învierea lui Hristos din morţi.", "Acum, noi nu credem că această primă înviere, despre care se vorbeşte în felul acesta, poate fi învierea sufletelor şi consemnarea lor la fericire sau la nefericire. Tu nu poţi să presupui că aceasta este ceea ce înseamnă.", "Iată, eu îţi zic ţie: Nu; ci aceasta înseamnă reunirea sufletului cu trupul ale acelora din zilele lui Adam până la învierea lui Hristos.", "Acum, dacă sufletele şi trupurile acelora despre care s-a vorbit vor fi toate reunite dintr-odată, cei păcătoşi, precum şi cei drepţi, eu nu o spun; să fie destul că eu spun că ei toţi vor veni; sau, cu alte cuvinte, învierea lor se înfăptuieşte înainte de învierea celor care mor după învierea lui Hristos.", "Acum, fiul meu, eu nu spun că învierea lor va veni la învierea lui Hristos; ci iată, eu numai îmi spun părerea că sufletele şi trupurile celor drepţi sunt reunite la învierea lui Hristos şi la înălţarea Lui la cer.", "Dar dacă aceasta va fi la învierea Lui sau după aceea, eu nu o spun; dar atât spun, anume că este un interval de timp între moartea şi învierea trupului şi starea de fericire sau de nefericire a sufletului până la timpul care este stabilit de Dumnezeu pentru ca morţii să vină şi să fie reuniţi, suflet şi trup, şi să fie aduşi să stea în faţa lui Dumnezeu şi să fie judecaţi potrivit faptelor lor.", "Da, aceasta aduce restaurarea acelor lucruri care au fost spuse de către gura profeţilor.", "Sufletul va fi înapoiat trupului, iar trupul sufletului; da, şi fiecare membru şi încheietură vor fi înapoiate trupului lor; da, nici un fir de păr de pe cap nu va fi pierdut; ci toate lucrurile vor fi restaurate la forma lor proprie şi perfectă.", "Şi acum, fiul meu, aceasta este restaurarea despre care s-a vorbit de către gura profeţilor—", "Şi atunci, cei drepţi vor străluci în împărăţia lui Dumnezeu.", "Dar iată, o moarte groaznică vine asupra celor păcătoşi; căci ei mor în ceea ce priveşte lucrurile legate de lucrurile dreptăţii; căci ei sunt necuraţi şi nici un lucru necurat nu poate să moştenească împărăţia lui Dumnezeu; ci ei sunt alungaţi şi consemnaţi să se împărtăşească din roadele faptelor lor sau ale lucrărilor lor, care au fost rele; şi ei beau drojdia unei cupe amare."]}, {"name": "41", "verses": ["Şi acum, fiul meu, am ceva de spus în legătură cu restaurarea despre care s-a vorbit; căci iată, unii au denaturat scripturile şi s-au dus departe în rătăcire din cauza acestui lucru. Şi eu simt că mintea ta, de asemenea, a fost îngrijorată în legătură cu acest lucru. Dar iată, îţi voi explica aceasta.", "Eu îţi zic, fiul meu, că planul restaurării este cerut de dreptatea lui Dumnezeu; căci este necesar ca toate lucrurile să fie restaurate la ordinea lor potrivită. Iată, este necesar şi drept, potrivit cu puterea şi cu învierea lui Hristos, ca sufletul omului să fie restituit trupului său şi ca fiecare parte a trupului să fie restaurată pentru ea însăşi.", "Şi este necesar, în dreptatea lui Dumnezeu, ca oamenii să fie judecaţi după faptele lor; iar dacă faptele lor în această viaţă au fost bune şi dorinţele inimilor lor au fost bune, ca ei, de asemenea, să fie restauraţi în ziua din urmă la ceea ce este bun.", "Iar dacă faptele lor sunt rele, atunci ei trebuie să fie restauraţi la ceea ce este rău. De aceea, toate lucrurile trebuie să fie restaurate la ordinea lor potrivită, fiecare lucru la forma sa naturală—mortalitatea ridicată la nemurire, corupţia la incorupţie—ridicaţi la fericire fără sfârşit ca să moştenească Împărăţia lui Dumnezeu, sau la nefericire fără sfârşit ca să moştenească împărăţia diavolului, unii într-o parte, iar ceilalţi în partea cealaltă—", "Cel înălţat pentru fericire, în acord cu dorinţele sale de fericire, sau în bine, în acord cu dorinţele sale de bine; iar celălalt pentru rău, în acord cu dorinţele sale de rău; căci tot aşa cum el a dorit să facă rău cât e ziua de lungă, tot aşa va avea el răsplata în rău atunci când vine noaptea.", "Şi aşa este de partea cealaltă. Dacă el s-a pocăit de păcatele sale şi a dorit dreptate până la sfârşitul zilelor sale, tot aşa va fi el răsplătit pentru dreptate.", "Aceştia sunt cei care sunt mântuiţi de către Domnul; da, aceştia sunt cei care sunt luaţi, care sunt eliberaţi de la acea noapte de întuneric fără de sfârşit; şi astfel ei stau în picioare sau cad; căci iată, ei sunt judecătorii lor înşişi, fie că fac bine sau rău.", "Acum, deciziile lui Dumnezeu sunt de neschimbat; de aceea, calea este pregătită pentru ca oricine care vrea să poată merge într-acolo şi să fie salvat.", "Şi acum iată, fiul meu, nu risca încă o ofensă împotriva Dumnezeului tău despre acele puncte ale doctrinei, în care tu până acum ai riscat să păcătuieşti.", "Nu presupune că, pentru că s-a vorbit despre restaurare, asta înseamnă că tu vei fi restaurat de la păcat la fericire. Iată, îţi spun ţie, ticăloşia niciodată nu a fost fericire.", "Şi acum, fiul meu, toţi oamenii care sunt într-o stare a firii sau eu aş spune, într-o stare carnală, sunt în fierea amărăciunii şi în legăturile nedreptăţii; ei sunt fără Dumnezeu în lume şi au mers împotriva naturii lui Dumnezeu; de aceea, ei sunt într-o stare contrară naturii fericirii.", "Şi acum iată, înţelesul cuvântului restaurare este de a lua un lucru dintr-o stare naturală şi a-l pune într-o stare nenaturală sau a-l plasa pe acesta într-o stare opusă naturii lui?", "O, fiul meu, nu este aşa; ci înţelesul cuvântului restaurare este de a aduce iarăşi înapoi rău pentru rău sau carnalul pentru carnal, sau diabolicul pentru diabolic—bun pentru ceea ce este bun; drept pentru ceea ce este drept; corect pentru ceea ce este corect; milos pentru ceea ce este milos.", "De aceea, fiul meu, vezi să fii milos cu fraţii tăi; acţionează just, judecă drept şi fă bine tot timpul; şi dacă tu faci toate aceste lucruri, atunci îţi vei primi răsplata; da, tu vei avea mila restaurată iarăşi pentru tine; tu vei avea dreptatea restaurată, iarăşi, pentru tine; tu vei avea o judecată dreaptă restaurată, iarăşi, pentru tine; şi tu vei avea binele iarăşi ca răsplată.", "Căci ceea ce trimiţi tu de la tine se va întoarce iarăşi la tine şi va fi restaurat; de aceea, cuvântul restaurare îl condamnă mai pe deplin pe cel păcătos şi nu îl justifică deloc pe acesta."]}, {"name": "42", "verses": ["Şi acum, fiul meu, eu îmi dau seama că este ceva mai mult care îţi îngrijorează mintea, ceva ce tu nu poţi înţelege—care este în legătură cu dreptatea lui Dumnezeu în pedepsirea celui păcătos; căci tu încerci să presupui că nu este drept ca păcătosul să fie consemnat la o stare de nefericire.", "Acum iată, fiul meu, îţi voi explica acest lucru. Căci iată, după ce Domnul Dumnezeu i-a trimis pe primii noştri părinţi afară din grădina Edenului ca să cultive pământul din care ei au fost luaţi—da, El l-a alungat pe om şi a aşezat la capătul de răsărit al grădinii Edenului heruvimi şi o sabie învăpăiată care se învârtea în toate părţile, ca să apere pomul vieţii—", "Acum, noi vedem că omul devenise la fel ca Dumnezeu, cunoscând binele şi răul; şi de teamă ca el să nu-şi întindă mâna şi să ia, de asemenea, din pomul vieţii şi să mănânce şi să trăiască pentru veşnicie, Domnul Dumnezeu a aşezat heruvimi şi sabia învăpăiată pentru ca el să nu guste din fruct—", "Şi astfel noi vedem că a existat un timp dat omului ca să se pocăiască, da, un timp de încercare, un timp în care să se pocăiască şi să-L slujească pe Dumnezeu.", "Căci iată, dacă Adam şi-ar fi întins mâna imediat şi ar fi gustat din pomul vieţii, el ar fi trăit pentru veşnicie, potrivit cuvântului lui Dumnezeu, neavând nici un loc pentru pocăinţă; da, şi, de asemenea, cuvântul lui Dumnezeu ar fi fost deşert, iar marele plan al salvării ar fi fost împiedicat.", "Dar iată, i-a fost dat omului să moară—de aceea, aşa cum ei au fost alungaţi de la pomul vieţii, ei trebuie să fie alungaţi de pe faţa pământului—iar omul a decăzut pentru totdeauna, da, el a devenit om decăzut.", "Şi acum, tu vezi prin aceasta că primii noştri părinţi au fost alungaţi atât vremelnic, cât şi spiritual din prezenţa Domnului; şi astfel noi vedem că ei au devenit oameni, care să urmeze propria lor voinţă.", "Acum iată, nu a fost potrivit ca omul să fie salvat de la această moarte vremelnică, căci aceasta ar distruge marele plan al fericirii.", "De aceea, întrucât sufletul nu poate să moară niciodată, iar căderea a adus asupra întregii omeniri atât o moarte spirituală, cât şi una vremelnică, ceea ce înseamnă că ei au fost alungaţi din prezenţa Domnului, a fost potrivit ca omenirea să fie salvată de la această moarte spirituală.", "De aceea, cum ei deveniseră carnali, senzuali şi diabolici prin firea lor, această stare de încercare a devenit pentru ei o stare ca să se pregătească; aceasta a devenit o stare de pregătire.", "Şi acum adu-ţi aminte, fiul meu, că, dacă nu ar fi fost planul mântuirii (dacă îl dai pe acesta deoparte), atunci, imediat după ce ei ar muri, sufletele lor ar fi nenorocite, fiind alungate din prezenţa Domnului.", "Şi acum, nu exista nici un mijloc pentru salvarea oamenilor din această stare de decădere pe care omul a adus-o asupra sa însuşi din cauza neascultării sale proprii;", "De aceea, potrivit dreptăţii, planul mântuirii nu putea să fie împlinit decât cu condiţia ca omul să se pocăiască în această stare de încercare, da, această stare de pregătire; căci, dacă aceste condiţii nu sunt împlinite, atunci mila nu ar putea să se înfăptuiască decât dacă ar distruge lucrarea dreptăţii. Acum, lucrarea dreptăţii nu ar putea să fie distrusă; dacă ar fi aşa, atunci Dumnezeu nu ar mai fi Dumnezeu.", "Şi astfel, noi vedem că toată omenirea a fost decăzută; şi ei au fost prinşi în strânsoarea dreptăţii; da, a dreptăţii lui Dumnezeu care i-a consemnat pe ei pentru veşnicie să fie alungaţi din prezenţa Sa.", "Şi acum, planul milei nu ar putea să fie adus la îndeplinire decât dacă o ispăşire ar fi fost facută; de aceea, Dumnezeu Însuşi ispăşeşte pentru păcatele lumii pentru ca să înfăptuiască planul milei, ca să satisfacă cerinţele dreptăţii, pentru ca Dumnezeu să fie un Dumnezeu perfect, drept şi, de asemenea, milos.", "Acum, pocăinţa nu poate veni la oameni decât dacă ar fi fost o pedeapsă care, de asemenea, era veşnică, tot aşa cum viaţa sufletului trebuia să fie, stabilită în opoziţie cu planul fericirii, care a fost tot atât de veşnic ca şi viaţa sufletului.", "Acum, cum ar putea un om să se pocăiască dacă el nu păcătuieşte? Cum ar putea el păcătui dacă nu ar fi nici o lege? Cum ar putea fi o lege dacă nu ar fi o pedeapsă?", "Acum, a fost o pedeapsă stabilită şi o lege dreaptă dată, care i-a adus omului remuşcări de conştiinţă.", "Acum, dacă nu ar fi fost nici o lege dată—dacă un om ar ucide, el ar trebui să moară—i-ar fi lui teamă că ar muri dacă ar ucide?", "Şi, de asemenea, dacă nu ar fi fost nici o lege dată împotriva păcatului, atunci oamenilor nu le-ar fi frică să păcătuiască.", "Şi dacă nu ar fi fost nici o lege dată, dacă oamenii ar păcătui, ce-ar putea să facă dreptatea, sau mila, căci acestea nu ar avea nici un drept asupra făpturii?", "Dar este o lege dată şi o pedeapsă este stabilită şi o pocăinţă este acordată; care pocăinţă este cerută de milă; altfel, dreptatea îşi cere drepturile asupra făpturii şi execută legea, iar legea aplică pedeapsa; dacă nu ar fi aşa, atunci lucrările dreptăţii ar fi distruse, iar Dumnezeu ar înceta să fie Dumnezeu.", "Dar Dumnezeu nu încetează să fie Dumnezeu, iar mila îşi cere drepturile asupra celui pocăit, iar mila vine datorită ispăşirii; iar ispăşirea înfăptuieşte învierea morţilor; iar învierea morţilor îi aduce înapoi pe oameni în prezenţa lui Dumnezeu; şi astfel, ei sunt aduşi înapoi în prezenţa Lui pentru ca să fie judecaţi după faptele lor, în acord cu legea dreptăţii.", "Căci iată, dreptatea îşi exercită toate cerinţele sale şi, de asemenea, mila îşi cere drepturile asupra a tot ceea ce este al său; şi astfel, nimeni în afară de cel cu adevărat plin de pocăinţa, nu este salvat.", "Ce? Presupuneţi voi că mila poate să jefuiască dreptatea? Eu vă zic vouă: Nu; nici o iotă. Dacă ar fi aşa, atunci Dumnezeu ar înceta să fie Dumnezeu.", "Şi astfel, Dumnezeu înfăptuieşte scopurile Sale mari şi veşnice, care au fost pregătite încă de la crearea lumii. Şi astfel se înfăptuieşte Salvarea şi mântuirea oamenilor, precum şi distrugerea şi nenorocirea lor.", "De aceea, o, fiul meu, oricine va vrea să vină, poate să vină şi să guste liber din apele vieţii; şi oricine nu va vrea să vină, acela nu este forţat să vină; dar în ultima zi, lui i se va da potrivit faptelor sale.", "Dacă a dorit să facă rău şi nu s-a pocăit în zilele sale, iată, rău i se va face lui, în acord cu restaurarea lui Dumnezeu.", "Şi acum, fiul meu, doresc ca tu să nu mai laşi aceste lucruri să te tulbure, ci să laşi numai păcatele tale să te tulbure, cu acea tulburare care te va coborî pe tine către pocăinţă.", "O, fiul meu, doresc ca tu să nu mai tăgăduieşti dreptatea lui Dumnezeu. Nu te apuca să te scuzi pe tine însuţi nici câtuşi de puţin din cauza păcatelor tale, tăgăduind dreptatea lui Dumnezeu; ci lasă dreptatea lui Dumnezeu şi mila Lui şi suferinţele Lui îndelungate să aibă control asupra inimii tale; şi lasă-le pe acestea să te coboare pe tine cu umilinţă la pământ.", "Şi acum, o, fiul meu, tu eşti chemat de Dumnezeu ca să predici cuvântul către acest popor. Şi acum, fiul meu, du-te în drumul tău, vesteşte cuvântul cu adevăr şi sobrietate pentru ca tu să poţi aduce suflete la pocăinţă, pentru ca marele plan al milei să poată să-şi ceară drepturile asupra lor. Şi fie ca Dumnezeu să-ţi dea ţie după cuvintele mele. Amin."]}, {"name": "43", "verses": ["Şi acum, s-a întâmplat că fiii lui Alma s-au dus printre oameni ca să le vestească cuvântul. Şi Alma, de asemenea, el însuşi nu s-a putut odihni şi s-a dus şi el.", "Acum, noi nu trebuie să mai spunem nimic despre predicile lor, decât că ei au predicat cuvântul şi adevărul, în acord cu spiritul profeţiei şi al revelaţiei; şi ei au predicat potrivit ordinului sfânt al lui Dumnezeu, prin care au fost chemaţi.", "Şi acum mă reîntorc la o relatare a războaielor dintre nefiţi şi lamaniţi, în cel de al optsprezecelea an al domniei judecătorilor.", "Căci iată, s-a întâmplat că zoramiţii au devenit lamaniţi; de aceea, la începutul celui de-al optsprezecelea an, poporul nefiţilor a văzut că lamaniţii năvăleau peste ei; de aceea, au făcut pregătiri de război; da, şi-au adunat laolaltă oştirile în ţara lui Ierşon.", "Şi s-a întâmplat că lamaniţii au venit cu miile; şi ei au venit în ţara lui Antionum, care este ţara zoramiţilor; şi un om cu numele de Zerahemna era conducătorul lor.", "Şi acum, întrucât amaleciţii erau într-o stare mai rea şi mai criminală decât lamaniţii, în ei şi prin ei, de aceea Zerahemna a numit căpitani-şefi peste lamaniţi, iar ei erau cu toţii amaleciţi şi zoramiţi.", "Acum, el a făcut aceasta pentru ca să poată să păstreze ura lor împotriva nefiţilor, pentru ca ei să poată să-i aducă pe aceştia în subjugare pentru îndeplinirea planurilor sale.", "Căci iată, planurile lui erau ca să-i aţâţe pe lamaniţi la mânie împotriva nefiţilor; el a făcut aceasta pentru ca să-şi asume putere mare asupra lor, şi pentru ca să câştige putere asupra nefiţilor, aducându-i pe ei în sclavie.", "Şi acum, planul nefiţilor era să-şi întreţină pământurile şi casele lor, nevestele şi copiii lor pentru ca ei să-i apere pe aceştia de mâinile duşmanilor lor; şi, de asemenea, pentru ca ei să-şi păstreze drepturile şi privilegiile, da, şi libertatea lor, pentru ca ei să-L preaslăvească pe Dumnezeu după dorinţele lor.", "Căci ei ştiau că dacă ar cădea în mâinile lamaniţilor, atunci pe oricine care ar preaslăvi pe Dumnezeu în spirit şi în adevăr, pe Dumnezeul cel Adevărat şi Viu, pe acela lamaniţii l-ar distruge.", "Da, şi ei, de asemenea, cunoşteau ura nemărginită a lamaniţilor împotriva fraţilor lor, care erau poporul anti-nefi-lehiţilor, care erau numiţi poporul lui Amon—şi ei nu voiau să pună mâna pe arme, da, ei făcuseră un legământ şi nu voiau să-l încalce—de aceea, dacă ar fi căzut în mâinile lamaniţilor, atunci ei ar fi fost distruşi.", "Iar nefiţii nu sufereau ca ei să fie distruşi; de aceea, le-au dat lor pământuri ca să le moştenească.", "Iar poporul lui Amon le-a dat nefiţilor o mare parte din bunurile lor pentru ca ei să-şi întreţină oştirile; şi astfel, nefiţii erau nevoiţi să reziste singuri împotriva lamaniţilor, care erau un amestec între Laman şi Lemuel şi fiii lui Ismael, precum şi toţi aceia care au descins din nefiţi, care erau amaleciţi şi zoramiţi şi urmaşii preoţilor lui Noe.", "Acum, acei urmaşi erau atât de numeroşi, aproape cât şi nefiţii; şi astfel, nefiţii au fost nevoiţi să se lupte cu fraţii lor, chiar până la vărsare de sânge.", "Şi s-a întâmplat că în timp ce oştirile lamaniţilor se adunaseră laolaltă în ţara lui Antionum, iată, oştirile nefiţilor erau pregătite să-i întâlnească în ţara lui Ierşon.", "Acum, conducătorul nefiţilor, sau omul care fusese numit să fie căpitan-şef peste nefiţi—acum, căpitanul-şef a luat comanda tuturor oştirilor nefiţilor—iar numele lui era Moroni;", "Şi Moroni a luat întreaga comandă, precum şi conducerea războaielor lor. Şi el avea numai douăzeci şi cinci de ani atunci când a fost numit căpitan-şef peste oştirile nefiţilor.", "Şi s-a întâmplat că el i-a întâlnit pe lamaniţi la graniţele Ierşonului şi oamenii lui erau înarmaţi cu săbii şi cu paloşe şi cu tot felul de arme de război.", "Şi când oştirile lamaniţilor au văzut că oamenii lui Nefi sau ai acelui Moroni îi pregătiseră pe oamenii lor cu platoşe şi cu scuturi, da, şi, de asemenea, cu coifuri care să le apere capul şi, de asemenea, erau îmbrăcaţi cu haine groase—", "Acum, oştirea lui Zerahemna nu era pregătită cu nici un fel de lucruri din acestea; ei aveau numai săbiile şi paloşele lor, arcurile şi săgeţile lor, pietrele şi praştiile lor; şi ei erau goi, în afară de o piele care le era înfăşurată în jurul coapselor; da, toţi erau goi, în afară de zoramiţi şi de amaleciţi;", "Dar ei nu erau înarmaţi cu platoşe sau cu scuturi—de aceea, erau nespus de înfricoşaţi de oştirile nefiţilor din cauza armurilor lor, fără a mai ţine seama de faptul că numărul lor era cu mult mai mare decât al nefiţilor.", "Iată, acum s-a întâmplat că ei nu au îndrăznit să vină împotriva nefiţilor la graniţele Ierşonului; de aceea, au plecat din ţara lui Antionum în pustiu şi au călătorit ocolind prin pustiu, departe, pe lângă izvorul râului Sidon pentru ca să poată veni în ţara lui Manti şi să pună stăpânire pe ţară; căci ei nu au presupus că oştirile lui Moroni ar putea să ştie unde se duseseră.", "Dar s-a întâmplat că scurt timp după ce plecaseră în pustiu, Moroni a trimis spioni în pustiu ca să observe taberele lor; iar Moroni, de asemenea, cunoscând profeţiile lui Alma, a trimis pe anumiţi oameni la el, dorind ca acesta să-L întrebe pe Domnul dacă oştirile nefiţilor trebuia să se ducă să se apere împotriva lamaniţilor.", "Şi s-a întâmplat că a venit asupra lui Alma cuvântul Domnului, iar Alma i-a informat pe mesagerii lui Moroni că oştirile lamaniţilor mărşăluiau de jur-împrejur în pustiu ca să treacă în ţara lui Manti, ca să înceapă un atac asupra părţii celei mai slabe a poporului. Iar mesagerii aceia s-au dus şi i-au dat mesajul lui Moroni.", "Acum Moroni, lăsând o parte din oştirea sa în ţara Ierşonului, de teamă că, în vreun fel, o parte a lamaniţilor ar veni în acea ţară şi ar pune stăpânire pe oraş, a luat partea rămasă a oştirii sale şi a trecut mărşăluind în ţara lui Manti.", "Şi el a făcut ca toţi oamenii din acea parte a ţării să se adune laolaltă ca să se lupte împotriva lamaniţilor, ca să-şi apere pământurile şi ţara lor, drepturile şi libertăţile lor; de aceea, ei au fost pregătiţi pentru timpul când lamaniţii trebuia să vină.", "Şi s-a întâmplat că Moroni a făcut ca oştirea sa să fie ascunsă în valea care era lângă malul râului Sidon, care era la apus de râul Sidon din pustiu.", "Iar Moroni a aşezat spioni de jur-împrejur pentru ca să poată afla când va veni tabăra lamaniţilor.", "Şi acum, cum Moroni ştia intenţia lamaniţilor, că era intenţia lor să-i distrugă pe fraţii lor sau să-i supună pe ei şi să-i aducă în sclavie pentru ca ei să poată întemeia o împărăţie pentru ei înşişi peste întreaga ţară;", "Şi, de asemenea, cunoscând că singura dorinţă a nefiţilor era să-şi apere pământurile lor şi libertatea lor şi Biserica lor, el a considerat că nu era nici un păcat ca el să-i apere printr-un şiretlic; de aceea, a aflat prin spionii săi pe ce drum urmau lamaniţii să apuce.", "De aceea, şi-a împărţit oştirea şi a adus o parte din ea în vale şi a ascuns-o la răsăritul şi la partea de miazăzi a dealului Ripla;", "Iar partea rămasă a ascuns-o la apusul văii, la apus de râul Sidon şi în jos, până la graniţele ţării lui Manti.", "Şi astfel, aşezându-şi oştirea după dorinţa sa, a fost pregătit să-i întâlnească pe ei.", "Şi s-a întâmplat că lamaniţii au venit din partea de miazănoapte a dealului unde o parte din oştirea lui Moroni era ascunsă.", "Şi când lamaniţii au trecut dealul Ripla şi au venit în vale şi au început să treacă râul Sidon, oştirea care era ascunsă în partea de miazăzi a dealului, era condusă de un om al cărui nume era Lehi; şi el a condus oştirea sa şi i-a încercuit pe lamaniţi la răsărit, în spatele lor.", "Şi s-a întâmplat că lamaniţii, când i-au văzut pe nefiţi venind peste ei din spatele lor, s-au întors şi au început să se lupte cu oştirea lui Lehi.", "Şi lucrarea morţii a început în amândouă taberele, dar a fost mai grozavă în partea lamaniţilor, căci goliciunea lor era expusă la loviturile grele ale nefiţilor cu săbiile lor şi cu paloşele lor care aduceau moarte aproape la fiecare lovitură.", "În timp ce de cealaltă parte câte un om dintre nefiţi cădea din când în când din cauza săbiilor lor şi din cauza pierderii de sânge, ei fiind apăraţi în părţile cele mai vitale ale trupului sau, părţile cele mai vitale ale trupului fiind apărate de loviturile lamaniţilor de către platoşele lor şi de scuturile lor şi de coifurile lor; şi astfel, nefiţii au înfăptuit lucrarea morţii printre lamaniţi.", "Şi s-a întâmplat că lamaniţii s-au înfricoşat din cauza marii distrugeri dintre ei chiar până când au început să fugă către râul Sidon.", "Şi au fost urmăriţi de către Lehi şi de oamenii lui; şi au fost mânaţi de către Lehi în apele Sidonului şi au trecut apele Sidonului. Iar Lehi şi-a păstrat oştirile pe malul râului Sidon, ca să nu-l treacă.", "Şi s-a întâmplat că Moroni şi oştirea lui i-au întâlnit pe lamaniţi în vale, de partea cealaltă a râului Sidon şi au început să năvălească asupra lor şi să-i ucidă.", "Iar lamaniţii au fugit iarăşi din faţa lor, către ţara lui Manti; şi iarăşi au fost întâlniţi de oştirile lui Moroni.", "Acum, de data aceasta, lamaniţii s-au luptat foarte mult; da, niciodată nu se văzuse ca lamaniţii să se lupte cu atât de nespus de mare tărie şi curaj, nu, nici măcar la început.", "Şi ei au fost inspiraţi de zoramiţi şi amaleciţi, care erau căpitanii-şefi ai lor şi conducătorii lor, precum şi de Zerahemna, care era căpitanul lor şef sau conducătorul lor şef şi comandantul lor; da, ei s-au luptat ca balaurii şi mulţi dintre nefiţi au fost ucişi de mâinile lor, da, căci ei au rupt în două multe dintre coifurile lor şi au străpuns multe dintre platoşele lor şi au retezat multe dintre braţele lor; şi astfel lamaniţii s-au luptat cu o mânie sălbatică.", "Cu toate acestea, nefiţii erau inspiraţi de o cauză mai bună, căci ei nu se luptau pentru monarhie sau pentru putere, ci se luptau pentru casele lor şi libertăţile lor, nevestele lor şi copiii lor pentru i toţi ai lor, da, pentru riturile lor de închinăciune şi pentru Biserica lor.", "Şi au făcut ceea ce credeau că era datoria lor pe care ei o aveau faţă de Dumnezeul lor; căci Domnul le spusese lor şi strămoşilor lor că: În măsura în care voi nu sunteţi vinovaţi de prima ofensă şi nici de a doua, voi nu veţi suferi să fiţi ucişi de mâna duşmanilor voştri.", "Şi iarăşi, Domnul a spus că: Voi va trebui să vă apăraţi familiile chiar până la vărsare de sânge. De aceea, din această cauză se luptau nefiţii cu lamaniţii pentru ca să se apere pe ei înşişi şi familiile lor şi pământurile lor, ţara lor şi drepturile lor şi religia lor.", "Şi s-a întâmplat că atunci când oamenii lui Moroni au văzut sălbăticia şi mânia lamaniţilor, erau cât pe ce să se facă mici şi să fugă de ei. Dar Moroni, simţind intenţia lor, a trimis şi a inspirat inimile lor cu aceste gânduri—da, gândul la pământurile lor, la libertatea lor, da, la libertatea lor din sclavie.", "Şi s-a întâmplat că ei s-au întors asupra lamaniţilor şi L-au implorat într-un singur glas pe Domnul, Dumnezeul lor pentru libertatea şi pentru eliberarea lor din sclavie.", "Şi ei au început să se ridice împotriva lamaniţilor cu putere; şi în aceeaşi oră în care ei Îl imploraseră pe Domnul pentru eliberarea lor, lamaniţii au început să fugă din faţa lor; şi au fugit chiar până la apele Sidonului.", "Acum, lamaniţii erau mai numeroşi, da, mai mult decât dublu faţă de numărul nefiţilor; cu toate acestea, ei au fost goniţi atât de mult, încât s-au adunat într-o singură ceată în vale, la malul râului Sidon.", "De aceea, oştirile lui Moroni i-au încercuit pe ei, da, chiar de amândouă părţile râului, căci iată, la răsărit erau oamenii lui Lehi.", "De aceea, atunci când Zerahemna i-a văzut pe oamenii lui Lehi la răsărit de râul Sidon, şi oştirile lui Moroni la apus de râul Sidon, şi că ei erau înconjuraţi de către nefiţi, atunci au fost loviţi de spaimă.", "Acum Moroni, când a văzut spaima lor, le-a poruncit oamenilor săi să se oprească din vărsarea sângelui lor."]}, {"name": "44", "verses": ["Şi s-a întâmplat că s-au oprit şi s-au retras câţiva paşi de ei. Iar Moroni a spus către Zerahemna: Iată, Zerahemna, că noi nu dorim să fim oameni sângeroşi. Voi ştiţi că sunteţi în mâinile noastre, dar totuşi noi nu dorim să vă ucidem.", "Iată, noi nu am ieşit la luptă împotriva voastră ca să vărsăm sângele vostru pentru putere; şi nici nu dorim să aducem pe vreunul sub jugul sclaviei. Dar chiar acesta este motivul pentru care voi aţi venit împotriva noastră; da, şi voi sunteţi mânioşi pe noi din cauza religiei noastre.", "Dar acum, voi vedeţi că Domnul este cu noi; şi vedeţi că El v-a dat pe voi în mâinile noastre. Şi acum, aş dori ca voi să înţelegeţi că aceasta ne-a fost făcută nouă datorită religiei noastre şi a credinţei noastre în Hristos. Şi acum, vedeţi că nu puteţi distruge această credinţă a noastră.", "Acum, voi vedeţi că aceasta este adevărata credinţă în Dumnezeu; da, vedeţi că Dumnezeu ne va sprijini şi ne va apăra şi ne va conserva pe noi atât timp cât suntem credincioşi Lui şi credinţei noastre şi religiei noastre; şi niciodată nu va permite Domnul ca noi să fim distruşi, decât dacă am cădea în păcat şi ne-am tăgădui credinţa.", "Şi acum, Zerahemna, îţi poruncesc ţie, în numele Acelui Dumnezeu Atotputernic care ne-a întărit braţele pentru ca noi să putem să câştigăm putere asupra voastră, prin credinţa noastră, prin religia noastră şi prin ritualuri noastre de preaslăvire şi prin Biserica noastră şi prin sprijinul cel sfânt pe care noi îl datorăm nevestelor noastre şi copiilor noştri, prin acea libertate care ne leagă pe noi de pământurile noastre şi de ţara noastră; da, şi, de asemenea, prin păstrarea cuvântului sfânt al lui Dumnezeu căruia noi îi datorăm toată fericirea noastră; şi prin tot ceea ce ne este nouă cel mai drag—", "Da, şi aceasta nu este totul; eu îţi poruncesc ţie prin toate dorinţele pe care voi le aveţi pentru viaţă, ca voi să depuneţi în mâinile noastre armele voastre de război, iar noi nu vom căuta sângele vostru, ci vă vom cruţa vieţile, dacă vă veţi duce în drumul vostru şi nu veţi mai veni cu război împotriva noastră.", "Şi acum, dacă nu faceţi aceasta, iată, voi sunteţi în mâinile noastre, iar eu le voi porunci oamenilor mei să cadă asupra voastră şi să aplice trupurilor voastre loviturile morţii pentru ca voi să dispăreţi; şi atunci vom vedea noi cine va avea putere asupra acestui popor; da, vom vedea cine va fi adus în sclavie.", "Şi acum s-a întâmplat că atunci când Zerahemna a auzit aceste spuse, el a înaintat şi a depus sabia sa şi paloşul său şi arcul său în mâinile lui Moroni şi i-a spus: Iată, aici sunt armele noastre de război; noi vi le vom da vouă, dar nu vom permite să facem un jurământ către voi pe care noi ştim că-l vom călca, la fel ca şi copiii noştri; dar luaţi-ne armele de război şi lăsaţi-ne să plecăm în pustiu; altfel, noi ne vom păstra săbiile şi atunci noi vom pieri sau vom birui.", "Iată, noi nu suntem din credinţa voastră; noi nu credem că Dumnezeu ne-a dat în mâinile voastre; ci credem că viclenia voastră este aceea care v-a scăpat de săbiile noastre. Iată, platoşele voastre şi scuturile voastre sunt acelea care v-au scăpat.", "Şi acum, când Zerahemna a terminat de vorbit aceste cuvinte, Moroni i-a dat înapoi sabia şi armele de război, pe care le primise de la Zerahemna, zicând: Iată, noi vom termina conflictul.", "Acum, eu nu-mi aduc aminte cuvintele pe care le-am vorbit, de aceea, aşa cum Domnul trăieşte, voi nu trebuie să plecaţi, decât dacă plecaţi cu un jurământ că nu vă veţi reîntoarce iarăşi împotriva noastră în război. Acum, cum voi sunteţi în mâinile noastre, noi vom vărsa sângele vostru pe pământ sau voi vă veţi supune condiţiilor pe care le-am propus.", "Şi acum, când Moroni a spus aceste cuvinte, Zerahemna şi-a păstrat sabia; şi el a fost mânios pe Moroni; şi s-a repezit înainte ca să-l poată ucide pe Moroni; dar cum şi-a ridicat sabia, iată, unul dintre soldaţii lui Moroni a lovit-o şi a dat-o de pământ, încât aceasta s-a rupt la mâner; şi, de asemenea, l-a lovit pe Zerahemna încât i-a luat pielea de pe cap şi aceasta a căzut la pământ. Iar Zerahemna s-a retras din faţa lor în mijlocul soldaţilor săi.", "Şi s-a întâmplat că soldatul care stătea aproape, care îi luase lui Zerahemna pielea de pe cap, a apucat de păr pielea capului de pe jos şi a pus-o în vârful sabiei sale şi a întins-o către ei, zicându-le cu un glas puternic:", "Aşa cum această piele a capului a căzut la pământ, care este pielea capului şefului vostru, tot aşa veţi cădea voi la pământ dacă nu vă veţi lepăda armele de război şi nu veţi pleca cu un legământ de pace.", "Acum, au fost mulţi care, atunci când au auzit aceste cuvinte şi au văzut pielea capului din sabie, au fost izbiţi de frică; şi mulţi au înaintat şi şi-au aruncat jos armele de război la picioarele lui Moroni şi au încheiat un legământ de pace. Şi toţi care au încheiat legământul au fost lăsaţi să plece în pustiu.", "Acum, s-a întâmplat că Zerahemna a fost nemaipomenit de mânios şi i-a aţâţat la mânie pe cei rămaşi dintre soldaţii săi ca să se lupte şi mai cu putere împotriva nefiţilor.", "Şi acum, Moroni a fost mânios din cauza încăpăţânării lamaniţilor; de aceea, el le-a poruncit oamenilor săi să năvălească asupra lor şi să-i ucidă. Şi s-a întâmplat că ei au început să-i ucidă pe aceştia; da, iar lamaniţii s-au luptat cu săbiile lor şi cu puterea lor.", "Dar iată, pielea lor goală şi capul lor neacoperit erau expuse săbiilor ascuţite ale nefiţilor; da, iată ei au fost străpunşi şi loviţi, da, şi au căzut nemaipomenit de repede înaintea săbiilor nefiţilor; şi au început să fie doborâţi aşa cum soldatul lui Moroni profeţise.", "Acum Zerahemna, când a văzut că erau cu toţii cât pe ce să fie distruşi, l-a implorat cu putere pe Moroni, făgăduind că va face un legământ cu ei, la fel ca şi oamenii săi, dacă ei vor cruţa vieţile celor rămaşi şi că niciodată nu vor mai veni iarăşi la război împotriva lor.", "Şi s-a întâmplat că Moroni a făcut ca lucrarea morţii să înceteze printre oameni. Şi a luat armele de război de la lamaniţi; şi după ce ei au intrat într-un legământ de pace cu el, au fost lăsaţi să plece în pustiu.", "Acum, numărul morţilor lor nu a fost numărat din cauza mărimii numărului lor; da, numărul morţilor lor era nespus de mare, atât de partea nefiţilor cât şi de partea lamaniţilor.", "Şi s-a întâmplat că ei i-au aruncat pe morţii lor în apele Sidonului şi aceştia au fost duşi şi sunt îngropaţi în adâncurile mării.", "Şi oştirile nefiţilor, sau ale lui Moroni, s-au reîntors şi au venit la casele lor şi la pământurile lor.", "Şi astfel s-a terminat cel de al optsprezecelea an al domniei judecătorilor peste poporul lui Nefi. Şi astfel s-a încheiat cronica lui Alma, care a fost scrisă pe plăcile lui Nefi."]}, {"name": "45", "verses": ["Iată, acum s-a întâmplat că oamenii lui Nefi erau nespus de bucuroşi pentru că Domnul îi eliberase iarăşi din mâinile duşmanilor lor; de aceea, au dat mulţumiri Domnului, Dumnezeului lor; da, şi au postit mult şi s-au rugat mult şi L-au preamărit pe Dumnezeu cu o bucurie nespus de mare.", "Şi s-a întâmplat în cel de al nouăsprezecelea an al domniei judecătorilor peste poporul lui Nefi, că Alma a venit la fiul său, Helaman, şi i-a spus: Crezi tu în cuvintele pe care ţi le-am vorbit despre acele cronici care au fost păstrate?", "Iar Helaman i-a spus: Da, cred.", "Iar Alma a spus iarăşi: Crezi tu în Isus Hristos care va veni?", "Iar el a spus: Da, cred în toate cuvintele pe care le-ai grăit.", "Iar Alma i-a spus iarăşi: Vei păstra tu poruncile mele?", "Iar el a spus: Da, eu voi păstra poruncile tale cu toată inima.", "Apoi Alma i-a spus: Binecuvântat eşti tu; iar Domnul te va face pe tine să prosperi în această ţară.", "Dar iată, am ceva să-ţi profeţesc ţie; dar ceea ce îţi voi profeţi, tu să nu faci cunoscut; da, ceea ce eu îţi profeţesc ţie nu va fi făcut cunoscut chiar până când profeţia nu este împlinită; de aceea, scrie cuvintele pe care le voi spune.", "Şi acestea sunt cuvintele: Iată, eu simt că acest popor anume, nefiţii, potrivit spiritului revelaţiei care este în mine, patru sute de ani după ce Isus Hristos Se va arăta pe Sine către ei, vor rătăci în necredinţă.", "Da, şi apoi ei vor vedea războaie şi molime, da, foame şi vărsare de sânge, chiar până când poporul lui Nefi va dispărea—", "Da, şi aceasta pentru că ei vor rătăci în necredinţă şi vor cădea în lucrările întunericului şi ale imoralităţii, precum şi în tot felul de nedreptăţi; da, îţi zic ţie că, pentru că ei vor păcătui împotriva unei lumini şi a unei cunoaşteri atât de mari, da, îţi zic ţie că, din ziua aceea, a patra generaţie încă nu va muri cu totul înainte ca această mare nedreptate să vină.", "Şi atunci când ziua aceea mare va veni, iată, foarte curând va veni timpul când aceia care sunt acum sau seminţia acelora care sunt acum număraţi printre poporul lui Nefi, nu vor mai fi număraţi printre poporul lui Nefi.", "Dar oricine care va rămâne şi nu va fi distrus în acea zi mare şi înfricoşătoare va fi numărat printre lamaniţi şi va deveni asemănător acestora, toţi, în afară de câţiva care vor fi numiţi ucenicii Domnului; iar pe aceştia îi vor urmări lamaniţii, chiar până când vor dispărea. Şi acum, din cauza nedreptăţii, această profeţie va fi împlinită.", "Şi acum s-a întâmplat că după ce Alma a spus aceste lucruri către Helaman, l-a binecuvântat pe acesta, precum şi pe ceilalţi fii ai săi; şi, de asemenea, a binecuvântat pământul de dragul celor drepţi.", "Şi a spus: Aşa spune Domnul Dumnezeu—Blestemată va fi ţara, da, această ţară, pentru fiecare naţiune, neam, limbă şi popor, pentru distrugere, care păcătuiesc, atunci când sunt copţi cu totul; şi aşa cum am spus, aşa va fi; căci acesta este blestemul şi binecuvântarea lui Dumnezeu asupra ţării, căci Domnul nu poate privi păcatul nici cu cea mai mică îngăduinţă.", "Şi acum, când Alma a spus aceste cuvinte, el a binecuvântat Biserica, da, pe toţi aceia care vor sta neclintiţi în credinţă de la acel timp încolo.", "Şi atunci când Alma a făcut aceasta, a plecat din ţara lui Zarahemla ca şi cum s-ar fi dus în ţara lui Melec. Şi s-a întâmplat că nu s-a mai auzit nimic despre el; cât despre moartea sau îngroparea lui, noi nu ştim nimic.", "Iată, aceasta ştim noi, anume că el a fost un om drept; şi vorba a mers departe în Biserică cum că a fost luat de către Spirit sau îngropat de mâna Domnului, chiar la fel ca şi Moise. Dar iată, scripturile spun că Domnul l-a luat pe Moise la El; şi noi presupunem că El, de asemenea, l-a primit pe Alma, în spirit, la El; de aceea, din această cauză, noi nu ştim nimic despre moartea şi îngroparea lui.", "Şi acum, s-a întâmplat la începutul celui de al nouăsprezecelea an al domniei judecătorilor peste poporul lui Nefi, că Helaman s-a dus prin popor ca să declare cuvântul către ei.", "Căci iată, din cauza războaielor lor cu lamaniţii şi a numeroaselor conflicte şi tulburări mici care au existat printre oameni a devenit potrivit să fie vestit cuvântul lui Dumnezeu printre ei, da, şi ca o regulă să fie stabilită în Biserică.", "De aceea, Helaman şi fraţii lui au pornit iarăşi ca să întemeieze Biserica în toată ţara, da, în fiecare oraş din toată ţara care era stăpânită de către poporul lui Nefi. Şi s-a întâmplat că ei au numit preoţi şi învăţători în toată ţara, peste toate bisericile.", "Şi acum s-a întâmplat că după ce Helaman şi fraţii lui au numit preoţi şi învăţători peste biserici, un conflict a început printre ei, iar ei nu au vrut să dea ascultare cuvintelor lui Helaman şi ale fraţilor lui;", "Ci ei s-au făcut mândri, fiind înălţaţi în inimile lor, din cauza bogăţiilor lor nespus de mari; de aceea, au devenit bogaţi în ochii lor înşişi şi nu au vrut să dea ascultare cuvintelor lor, anume să păşească drepţi în faţa lui Dumnezeu."]}, {"name": "46", "verses": ["Şi s-a întâmplat că toţi care nu au vrut să asculte de cuvintele lui Helaman şi ale fraţilor lui erau adunaţi laolaltă împotriva fraţilor lor.", "Şi acum iată, ei au fost nespus de mânioşi într-atât, încât erau hotărâţi să-i ucidă.", "Acum, conducătorul acelora care erau mânioşi împotriva fraţilor lor era un om mare şi puternic; iar numele lui era Amalichia.", "Şi Amalichia era dornic să se facă rege; iar acei oameni care erau mânioşi erau, de asemenea, dornici ca el să fie regele lor; şi ei erau partea mai mare a judecătorilor inferiori din ţară, iar ei erau în căutare de putere.", "Şi ei fuseseră conduşi de linguşirile lui Amalichia să crea dă că, dacă îl vor sprijini şi îl vor înscăuna ca rege al lor, atunci îi va face guvernatori asupra poporului.", "Astfel erau duşi în rătăcire de către Amalichia în conflicte, fără să ţină seama de predicile lui Helaman şi ale fraţilor lui, da, fără să ţină seama de grija lor nespus de mare pentru Biserică, fiindcă erau mari preoţi în Biserică.", "Şi erau mulţi în Biserică care credeau în cuvintele linguşitoare ale lui Amalichia, de aceea, s-au despărţit până şi de Biserică; şi astfel, treburile poporului lui Nefi erau deosebit de nesigure şi de periculoase, în ciuda victoriei lor mari pe care o avuseseră asupra lamaniţilor şi în ciuda bucuriilor mari pe care le avuseseră datorită eliberării lor de către mâna Domnului.", "Astfel, vedem noi cât de repede copiii oamenilor Îl uită pe Domnul, Dumnezeul lor, da, cât de repede fac nedreptăţi şi sunt conduşi în pierzanie de către cel rău.", "Da, şi noi, de asemenea, vedem marea ticăloşie pe care un om ticălos o poate face să se întâmple printre copiii oamenilor.", "Da, noi vedem că Amalichia, pentru că era un om cu caracter viclean şi un om cu multe vorbe linguşitoare, a dus la pierzanie inimile multor oameni ca să facă ticăloşii; da, şi să caute să distrugă Biserica lui Dumnezeu şi să distrugă temelia libertăţii pe care Dumnezeu le-a dat-o lor sau binecuvântarea pe care Dumnezeu o trimisese pe faţa pământului de dragul celor drepţi.", "Şi acum s-a întâmplat că atunci când Moroni, care era comandantul-şef al oştirilor nefiţilor, a auzit de aceste conflicte, el a fost mânios pe Amalichia.", "Şi s-a întâmplat că şi-a sfâşiat veşmântul său; şi a luat o bucată din el şi a scris pe ea—În memoria Dumnezeului nostru, a religiei şi libertăţii noastre şi a păcii noastre, a nevestelor noastre şi a copiilor noştri—şi a prins-o la capătul unui par.", "Şi şi-a pus pe cap coiful şi platoşa şi scuturile sale; şi s-a încins cu armura sa în jurul coapselor; şi a luat parul care avea la capăt veşmântul lui sfâşiat (şi l-a numit pe acesta drapelul libertăţii) şi s-a plecat până la pământ şi s-a rugat cu putere la Dumnezeul său pentru ca binecuvântările libertăţii să fie asupra fraţilor săi atât timp cât un grup de creştini va rămâne să stăpânească ţara—", "Căci astfel erau numiţi toţi credincioşii adevăraţi ai lui Hristos, care aparţineau de Biserica lui Dumnezeu, de către cei care nu aparţineau de Biserică.", "Iar aceia care aparţineau de Biserică erau credincioşi; da, toţi aceia care erau credincioşi adevăraţi în Hristos au luat asupra lor, cu bucurie, numele lui Hristos sau creştini, după cum erau numiţi, datorită credinţei lor în Hristos, care trebuia să vină.", "Şi de aceea, la timpul acesta, Moroni s-a rugat ca să poată fi favorizate cauza creştinilor şi libertatea ţării.", "Şi s-a întâmplat că atunci când el şi-a revărsat sufletul către Dumnezeu, el a numit tot ţinutul care era la miazăzi de ţara Pustiu, da, şi în sfârşit, tot ţinutul atât la miazănoapte, cât şi la miazăzi—O ţară aleasă şi ţara libertăţii.", "Şi a zis: Cu siguranţă Dumnezeu nu va îngădui ca noi, care suntem dispreţuiţi pentru că ne luăm asupra noastră numele lui Hristos, să fim călcaţi în picioare şi distruşi, dacă nu ne atragem aceasta asupra noastră prin păcatele noastre.", "Şi atunci când Moroni a spus aceste cuvinte, a mers prin popor, fluturând în aer partea sfâşiată a veşmântului său pentru ca toţi să vadă inscripţia pe care o scrisese pe partea sfâşiată şi strigând cu un glas puternic, zicând:", "Iată, oricine va păstra acest drapel în ţară să vină cu puterea Domnului şi să intre într-un legământ care să arate că ei îşi vor păstra drepturile lor şi religia lor, pentru ca Domnul Dumnezeu să-i poată binecuvânta pe ei.", "Şi s-a întâmplat că atunci când Moroni a proclamat aceste cuvinte, iată, oamenii au venit alergând, cu armurile lor înfăşurate în jurul coapselor, sfâşiindu-şi veşmintele ca un semn sau ca un legământ cum că nu-L vor părăsi pe Domnul, Dumnezeul lor; sau, cu alte cuvinte, dacă vor încălca poruncile lui Dumnezeu sau vor cădea în păcat şi se vor ruşina să-şi ia asupra lor numele lui Hristos, atunci Domnul trebuia să-i sfâşie pe ei tot aşa cum ei îşi sfâşiau veşmintele.", "Acum, acesta a fost legământul pe care l-au făcut; şi ei şi-au aruncat veşmintele la picioarele lui Moroni, zicând: Facem un legământ cu Dumnezeul nostru, ca noi să fim distruşi, la fel ca şi fraţii noştri din ţara de la miazănoapte, dacă vom cădea în păcat; da, El poate să ne arunce pe noi la picioarele duşmanilor noştri, tot aşa cum noi ne-am aruncat veşmintele la picioarele tale, ca să fie călcate în picioare, dacă noi vom cădea în păcat.", "Moroni le-a spus: Iată, noi suntem o rămăşiţă a seminţiei lui Iacov; da, suntem o rămăşiţă a seminţiei lui Iosif al cărui veşmânt a fost sfâşiat în multe bucăţi de către fraţii lui; da, şi acum iată, să ne aducem aminte să ţinem poruncile lui Dumnezeu sau altfel, veşmintele noastre vor fi sfâşiate de către fraţii noştri, iar noi vom fi aruncaţi în închisoare ori vânduţi sau ucişi.", "Da, să păstrăm libertatea noastră ca o rămăşiţă a lui Iosif; da, să ne aducem aminte de cuvintele lui Iacov, înainte de a muri, căci iată, el a văzut cum o parte din rămăşiţa veşmântului lui Iosif a fost păstrată şi nu s-a descompus. Şi el a zis—Aşa cum această rămăşiţă din veşmântul fiului meu a fost păstrată, tot aşa o rămăşiţă din seminţia fiului meu va fi păstrată de mâna lui Dumnezeu şi va fi luată pentru El, în timp ce rămăşiţa seminţiei lui Iosif va pieri la fel ca rămăşiţa acestui veşmânt.", "Acum iată, aceasta îi dă sufletului meu întristare; cu toate acestea, sufletul meu are bucurie în fiul meu, datorită acelei părţi a seminţiei lui care va fi luată pentru Dumnezeu.", "Acum iată, acesta a fost limbajul lui Iacov.", "Şi acum, cine ştie dacă rămăşiţa seminţiei lui Iosif, care va pieri la fel ca acest veşmânt, nu sunt aceia care s-au despărţit de noi? Da, şi aceştia vom fi chiar noi înşine, dacă nu stăm neclintiţi în credinţa în Hristos.", "Şi acum s-a întâmplat că, atunci când Moroni a spus aceste cuvinte, el a mers şi, de asemenea, a trimis în toate părţile în ţară unde erau conflicte şi i-a adunat laolaltă pe toţi oamenii care erau dornici să-şi păstreze libertatea ca să se ridice împotriva lui Amalichia şi a acelora de care se despărţiseră, care erau numiţi amalichiaţi.", "Şi s-a întâmplat că atunci când Amalichia a văzut că oamenii lui Moroni erau mai numeroşi decât amalichiaţii—şi, de asemenea, a văzut că oamenii lui aveau îndoieli despre justeţea cauzei pe care şi-o asumaseră—de aceea, temându-se că nu va câştiga în această situaţie, i-a luat pe aceia dintre oamenii săi care au vrut şi a plecat în ţara lui Nefi.", "Acum, Moroni s-a gândit că nu era potrivit ca lamaniţii să mai aibă vreo întărire; de aceea, s-a gândit să despartă poporul lui Amalichia sau să-i ia şi să-i aducă înapoi şi să-l omoare pe Amalichia; da, căci el ştia că acesta i-ar fi aţâţat pe lamaniţi la mânie împotriva lor şi i-ar face pe aceştia să vină şi să se lupte împotriva lor; şi ştia că Amalichia ar face în aşa fel ca să-şi îndeplinească scopurile.", "De aceea, Moroni a crezut de cuviinţă să-şi ia oştirile pe care le adunase laolaltă şi să se înarmeze şi să intre într-un legământ ca să păstreze pacea—şi s-a întâmplat că şi-a luat oştirea şi a ieşit cu corturile sale în pustiu pentru ca să închidă drumul lui Amalichia prin pustiu.", "Şi s-a întâmplat că a făcut precum erau dorinţele sale; şi a mers în pustiu şi a oprit oştirile lui Amalichia.", "Şi s-a întâmplat că Amalichia a fugit cu un număr mic dintre oamenii săi, iar cei rămaşi au fost predaţi în mâinile lui Moroni şi au fost luaţi înapoi în ţara lui Zarahemla.", "Acum, Moroni, fiind un om care fusese numit de către judecătorii-şefi şi de către glasul poporului, avea puterea, în acord cu voinţa lui în ceea ce priveşte oştirile nefiţilor, să întemeieze şi să exercite autoritate asupra lor.", "Şi s-a întâmplat că el a făcut să fie omorât oricare dintre amalichiaţi care nu a vrut să intre într-un legământ să sprijine cauza libertăţii pentru ca să menţină un guvern liber. Şi numai puţini au fost aceia care au tăgăduit legământul libertăţii.", "Şi s-a întâmplat, de asemenea, că el a făcut ca drapelul libertăţii să fie ridicat pe fiecare turn care era în ţara ce era stăpânită de nefiţi; şi astfel, Moroni a plantat drapelul libertăţii printre nefiţi.", "Şi ei au început iarăşi să aibă pace în ţară; şi astfel au menţinut pacea în ţară până aproape de sfârşitul celui de-al nouăsprezecelea an al domniei judecătorilor.", "Iar Helaman şi marii preoţi, de asemenea, au menţinut ordine în Biserică; da, chiar timp de patru ani au avut multă pace şi bucurie în Biserică.", "Şi s-a întâmplat că mulţi au murit, crezând cu fermitate că sufletele lor erau mântuite de către Domnul Isus Hristos; astfel, ei au plecat de pe lume bucurându-se.", "Şi au fost unii care au murit de boli cu febră mare, care în unele anotimpuri erau foarte frecvente în ţară—dar nu chiar atât de mulţi cu febră, datorită calităţilor excelente ale multor ierburi şi rădăcini pe care Dumnezeu le pregătise ca să îndepărteze motivele de boală la care oamenii erau expuşi din cauza naturii climatului—", "Dar mulţi au murit de vârstă înaintată; iar aceia care au murit în credinţa lui Hristos sunt fericiţi în El, aşa cum trebuie să presupunem."]}, {"name": "47", "verses": ["Acum ne vom reîntoarce în cronica noastră la Amalichia şi la cei care fugiseră cu el în pustiu; căci, iată, i-a luat pe cei care au mers cu el şi s-a dus sus în ţara lui Nefi, printre lamaniţi, şi i-a aţâţat pe lamaniţi la mânie împotriva poporului lui Nefi într-atât, încât regele lamaniţilor a trimis o veste prin toată ţara, printre toţi oamenii, că trebuia să se adune iarăşi laolaltă ca să se ducă la luptă împotriva nefiţilor.", "Şi s-a întâmplat că atunci când vestea a fost adusă printre ei, ei s-au înfricoşat foarte mult; da, le-a fost frică să nu-l supere pe rege; şi, de asemenea, s-au temut să se ducă la luptă împotriva nefiţilor, de frică să nu-şi piardă vieţile. Şi s-a întâmplat că ei sau cea mai mare parte a lor nu au vrut să se supună poruncilor regelui.", "Şi acum s-a întâmplat că regele a fost mânios din cauza nesupunerii lor; de aceea, i-a dat lui Amalichia comanda acelei părţi din oştirea sa care se supunea poruncilor sale şi i-a poruncit să meargă şi să-i silească pe ei să pună mâna pe arme.", "Acum iată, aceasta era chiar dorinţa lui Amalichia; căci el fiind un om foarte subtil în a face rău, a făcut un plan în sinea lui ca să-l detroneze pe regele lamaniţilor.", "Şi acum, el primise comanda acelor părţi ale lamaniţilor care erau în favoarea regelui; şi a căutat să câştige favoarea acelora care nu erau supuşi; de aceea, s-a dus la locul care era numit Onida, căci acolo fugiseră toţi lamaniţii; căci ei au descoperit oştirea venind şi, crezând că venea ca să-i distrugă pe ei, au fugit la Onida, la locul armelor.", "Şi numiseră pe un om să fie rege şi conducător peste ei, având fixată în mintea lor o hotărâre determinată ca să nu se supună să meargă împotriva nefiţilor.", "Şi s-a întâmplat că s-au adunat cu toţii laolaltă pe vârful muntelui care se numea Antipa, pentru a se pregăti de luptă.", "Acum, nu era intenţia lui Amalichia să se bată cu ei, după poruncile regelui; ci iată, intenţia lui era să câştige favoare de la oştirile lamaniţilor pentru ca să se aşeze el însuşi în fruntea lor şi să-l detroneze pe rege şi să pună stăpânire pe împărăţie.", "Şi iată, s-a întâmplat că a făcut ca oştirea sa să-şi instaleze corturile în valea care era lângă muntele Antipa.", "Şi s-a întâmplat că, atunci când a venit noaptea, a trimis o delegaţie secretă la muntele Antipa, dorind ca cel care-i conducea pe aceia care erau pe munte, al cărui nume era Lehonti, să vină jos la poalele muntelui, căci voia să-i vorbească.", "Şi s-a întâmplat că atunci când Lehonti a primit mesajul, nu a îndrăznit să meargă jos la poalele muntelui. Şi s-a întâmplat că Amalichia a trimis iarăşi, pentru a doua oară, dorind ca el să vină jos. Şi s-a întâmplat că Lehonti nu a vrut; iar el a trimis iarăşi, pentru a treia oară.", "Şi s-a întâmplat că atunci când Amalichia a aflat că nu-l putea face pe Lehonti să vină jos de pe munte, s-a dus el sus pe munte, aproape de tabăra lui Lehonti; şi iarăşi, pentru a patra oară, a trimis mesajul său către Lehonti dorind ca acesta să vină jos şi să-şi aducă gărzile cu el.", "Şi s-a întâmplat că atunci când Lehonti a venit jos cu gărzile sale la Amalichia, atunci Amalichia a dorit de la el ca acesta să vină jos cu oştirile sale în timpul nopţii şi să-i înconjoare pe oamenii aceia, în taberele lor, asupra cărora regele îi dăduse lui comanda, şi că el i-ar da pe aceştia pe mâna lui Lehonti, dacă l-ar face pe el (pe Amalichia) al doilea conducător peste întreaga oştire.", "Şi s-a întâmplat că Lehonti a venit jos cu oamenii săi şi i-a înconjurat pe oamenii lui Amalichia aşa încât, înainte ca aceştia să se fi sculat în zorii zilei, au fost înconjuraţi de oştirile lui Lehonti.", "Şi s-a întâmplat că atunci când au văzut că erau înconjuraţi, s-au rugat de Amalichia ca să le dea voie să se predea fraţilor lor pentru ca să nu fie distruşi. Acum, acesta era exact lucrul pe care Amalichia îl dorea.", "Şi s-a întâmplat că i-a predat pe oamenii săi, contrar poruncilor regelui. Acum, acesta era lucrul pe care şi l-a dorit Amalichia ca să poată să-şi înfăptuiască planurile sale ca să-l detroneze pe rege.", "Acum, era un obicei printre lamaniţi că, dacă era omorât conducătorul lor şef, să-l numească pe cel de-al doilea conducător ca să fie conducătorul lor şef.", "Şi s-a întâmplat că Amalichia a făcut ca unul dintre slujitorii săi să-i dea otravă lui Lehonti, încetul cu încetul, până când el a murit.", "Acum, când Lehonti a fost mort, lamaniţii l-au numit pe Amalichia să fie conducătorul lor şi şeful comandant al lor.", "Şi s-a întâmplat că Amalichia a mărşăluit cu oştirile sale (căci a câştigat ceea ce dorise) până în ţara lui Nefi, în oraşul lui Nefi, care era oraşul principal.", "Iar regele a ieşit afară ca să-l întâmpine cu gărzile sale, căci a presupus că Amalichia a împlinit comenzile sale şi că Amalichia a adunat laolaltă o oştire atât de mare ca să meargă să se lupte împotriva nefiţilor.", "Dar iată, cum regele venea afară ca să-l întâlnească pe el, Amalichia a făcut ca slujitorii lui să înainteze şi să-l întâlnească pe rege. Şi ei au mers şi s-au prosternat în faţa regelui ca şi cum ar fi vrut să-i arate respect datorită măreţiei lui.", "Şi s-a întâmplat că regele şi-a întins mâna ca ei să se ridice, aşa cum era obiceiul lamaniţilor, ca un semn de pace, obicei pe care ei îl luaseră de la nefiţi.", "Şi s-a întâmplat că atunci când l-a ridicat pe primul de la pământ, iată, el l-a înjunghiat pe rege în inimă; şi el a căzut la pământ.", "Acum, slujitorii regelui au fugit; iar slujitorii lui Amalichia au înălţat un strigăt, zicând:", "Iată, slujitorii regelui l-au înjunghiat pe el în inimă, şi el a căzut, iar ei au fugit; priviţi, veniţi şi vedeţi.", "Şi s-a întâmplat că Amalichia a poruncit oştirilor sale să mărşăluiască înainte şi să vadă ce i se întâmplase regelui; şi când au ajuns la acel loc şi l-au găsit pe rege zăcând în sângele său, Amalichia s-a pretins a fi mânios şi a zis: Oricine care l-a iubit pe rege, acela să vină înainte şi să-i urmărească pe slujitori pentru ca aceştia să fie ucişi.", "Şi s-a întâmplat că toţi aceia care l-au iubit pe rege, când au auzit aceste cuvinte, au mers înainte şi i-au urmărit pe slujitorii regelui.", "Acum, când slujitorii regelui au văzut o oştire venind în urma lor, s-au înfricoşat iarăşi şi au fugit în pustiu şi au trecut în ţara lui Zarahemla şi s-au unit cu poporul lui Amon.", "Iar oştirea care i-a urmărit pe ei s-a întors, fiindcă îi urmărise pe ei în zadar; şi astfel, Amalichia, prin înşelătoria sa, a câştigat inimile poporului.", "Şi s-a întâmplat că a doua zi el a intrat în oraşul Nefi cu armatele sale şi a pus stăpânire pe oraş.", "Şi acum s-a întâmplat că regina, atunci când a auzit că regele fusese ucis—căci Amalichia trimisese o delegaţie la regină, informând-o că regele fusese ucis de către slujitorii lui, că el i-a urmărit cu oştirile sale, dar că aceasta a fost în zadar şi că ei scăpaseră—", "De aceea, atunci când regina a primit acest mesaj, ea a trimis la Amalichia dorind ca el să cruţe poporul din oraş; şi, de asemenea, a dorit de la el ca să vină la ea; şi, de asemenea, a dorit de la el să aducă cu el martori ca să depună mărturie în legătură cu moartea regelui.", "Şi s-a întâmplat că Amalichia l-a luat pe acelaşi slujitor care-l ucisese pe rege, precum şi pe toţi aceia care erau cu el şi s-a dus la regină, la locul unde ea şedea; şi cu toţii au depus mărturie către ea că regele fusese ucis de către proprii săi slujitori; şi, de asemenea, au zis: Ei au fugit; nu este aceasta o mărturie împotriva lor? Şi astfel, ei au satisfăcut-o pe regină în legătură cu moartea regelui.", "Şi s-a întâmplat că Amalichia a căutat favoarea reginei şi a luat-o de nevastă; şi astfel, prin înşelăciunea sa şi prin ajutorul slujitorilor săi vicleni, el a obţinut împărăţia; da, a fost recunoscut ca rege în toată ţara, printre toţi oamenii care erau de-ai lamaniţilor, care constau din lamaniţi şi lemueliţi şi ismaeliţi şi toţi cei care descindeau din nefiţi, din timpul domniei lui Nefi şi până la timpul prezent.", "Acum, aceşti disidenţi, având aceeaşi educaţie şi aceleaşi informaţii ca şi nefiţii, da, fiind educaţi în aceeaşi cunoaştere a Domnului, cu toate acestea, este curios de povestit că, nu mult timp după conflictul lor, ei au devenit mai împietriţi şi mai fără pocăinţă şi mai sălbateci, mai ticăloşi şi mai fioroşi decât lamaniţii—îmbătându-se în tradiţiile lamaniţilor; dând frâu liber la indolenţă şi la tot felul de imoralităţi; da, uitând cu totul de Domnul, Dumnezeul lor."]}, {"name": "48", "verses": ["Şi acum s-a întâmplat că imediat după ce Amalichia a căpătat împărăţia, el a început să instige inimile lamaniţilor, împotriva poporului lui Nefi; da, el a numit oameni să le vorbească lamaniţilor, din turnurile lor, împotriva nefiţilor.", "Şi astfel, el a instigat inimile lor împotriva nefiţilor într-atât de mult, încât, către sfârşitul celui de al nouăsprezecelea an al domniei judecătorilor, când el îşi înfăptuise planurile sale de până acum, da, fiind făcut rege peste lamaniţi, a căutat, de asemenea, să domnească peste toată ţara, da, şi peste toţi oamenii care erau în ţară, nefiţii, precum şi lamaniţii.", "De aceea, şi-a împlinit planul, căci a împietrit inimile lamaniţilor şi le-a orbit minţile şi i-a aţâţat în mânie într-atât, încât a adunat laolaltă o ceată numeroasă ca să se ducă la bătălie împotriva nefiţilor.", "Căci el era hotărât, din cauza mărimii numărului oamenilor săi, să-i cucerească pe nefiţi şi să-i aducă în sclavie.", "Şi astfel, el a numit căpitani-şefi ai zoramiţilor, aceştia fiind cei mai buni cunoscători ai puterii nefiţilor şi ai locurilor şi ai ascunzişurilor lor, precum şi a părţilor cele mai slabe ale oraşelor lor; de aceea, i-a numit pe aceştia ca să fie căpitani-şefi peste oştirile sale.", "Şi s-a întâmplat că ei şi-au luat tabăra şi s-au dus către ţara lui Zarahemla, în pustiu.", "Acum s-a întâmplat că în timp ce Amalichia îşi obţinuse astfel putere prin fraudă şi înşelătorie, Moroni, pe de altă parte, se ocupase cu pregătirea minţii poporului său pentru ca acesta să fie credincios în Domnul, Dumnezeul lor.", "Da, el se ocupase cu întărirea oştirilor nefiţilor şi cu zidirea de forturi mici sau locuri de refugiu; ridicând maluri de pământ de jur-împrejur ca să înconjoare oştirile sale, precum şi construind ziduri de piatră ca să-i înconjoare de jur-împrejurul oraşelor lor şi a graniţelor pământurilor lor; da, peste tot de jur-împrejurul ţării.", "Iar în cea mai slabă dintre fortificaţiile sale el a pus cel mai mare număr de oameni; şi astfel a fortificat şi a întărit ţara care era stăpânită de către nefiţi.", "Şi astfel se pregătea el ca să apere libertatea lor, pământurile lor, nevestele lor şi copiii lor şi pacea lor şi ca să poată trăi în Domnul, Dumnezeul lor şi pentru ca să poată menţine ceea ce duşmanii lor numeau cauza creştinilor.", "Iar Moroni era un om puternic şi tare; era un om cu înţelegerea perfectă; da, un om care nu se bucura de vărsare de sânge; un om al cărui suflet se bucura pentru libertatea şi independenţa ţării sale şi a fraţilor săi din subjugare şi sclavie;", "Da, un om a cărui inimă creştea în recunoştinţă către Dumnezeul său pentru numeroasele privilegii şi binecuvântări pe care El le-a acordat poporului său; un om care lucra nespus de mult pentru bunăstarea şi siguranţa poporului său.", "Da, şi era un om care era neclintit în credinţa pentru Hristos şi se legase cu jurământ să apere poporul său, drepturile sale şi ţara sa şi religia sa, chiar până la vărsarea sângelui său.", "Acum, nefiţii au fost instruiţi să se apere pe ei înşişi împotriva duşmanilor lor, chiar până la vărsarea sângelui dacă era necesar; da, şi, de asemenea, au fost educaţi ca niciodată să nu aducă o ofensă, da, şi niciodată să nu ridice sabia decât împotriva unui duşman, decât ca să-şi apere vieţile.", "Şi aceasta era credinţa lor, cum că, dacă făceau aşa, atunci Dumnezeu va face ca ei să prospere în ţară sau, cu alte cuvinte, dacă erau credincioşi în ţinerea poruncilor lui Dumnezeu, atunci El îi va face pe ei să prospere în ţară; da, îi va avertiza să fugă sau să se pregătească de război, după cum era pericolul lor;", "Şi, de asemenea, că Dumnezeu le va face lor cunoscut dacă ei trebuia să se ducă şi să se apere de duşmanii lor şi făcând astfel, Domnul îi va elibera; şi aceasta era credinţa lui Moroni şi inima lui se bucura în aceasta; nu în vărsarea de sânge, ci făcând bine, apărând poporul său, da, ţinând poruncile lui Dumnezeu, da, şi rezistând nedreptăţii.", "Da, adevărat, adevărat vă spun vouă, dacă toţi oamenii ar fi fost şi ar fi şi vor fi în viitor la fel ca Moroni, iată, însăşi puterile iadului ar fi zdruncinate pentru veşnicie; da, diavolul nu ar avea putere niciodată asupra inimilor copiilor oamenilor.", "Iată, el era un om asemănător cu Amon, fiul lui Mosia, da, şi chiar cu ceilalţi fii ai lui Mosia, da, şi, de asemenea, cu Alma şi cu fiii lui, căci ei toţi erau oameni ai lui Dumnezeu.", "Acum iată, Helaman şi fraţii lui nu erau mai puţin de folos poporului decât Moroni; căci ei au predicat cuvântul lui Dumnezeu şi au botezat pentru pocăinţă pe toţi oamenii care voiau să asculte de cuvintele lor.", "Şi astfel au mers ei, iar oamenii se umileau datorită cuvintelor lor într-atât, încât au fost mult favorizaţi de către Domnul; şi astfel, nu au avut războaie şi conflicte printre ei, da, şi anume, timp de patru ani.", "Dar, aşa după cum am spus, către sfârşitul celui de al nouăsprezecelea an, da, în ciuda păcii dintre ei, au fost siliţi cu forţa să intre în conflict cu fraţii lor, lamaniţii.", "Da, şi în sfârşit, războaiele lor cu lamaniţii nu s-au terminat niciodată timp de mulţi ani, în ciuda opoziţiei lor mari.", "Acum, lor le părea rău să ia armele împotriva lamaniţilor, pentru că nu se bucurau de vărsarea de sânge; da, şi aceasta nu a fost totul—lor le părea rău să fie mijlocul prin care mulţi dintre fraţii lor să fie trimişi din această lume într-o lume veşnică, nepregătiţi să-L întâlnească pe Dumnezeul lor.", "Cu toate acestea, nu au putut îngădui să-şi piardă vieţile, ca nevestele lor şi copiii lor să fie măcelăriţi de către cruzimea barbară a acelora care odată fuseseră fraţii lor, da, şi care se despărţiseră de Biserica lor şi îi părăsiseră pe ei şi se duseseră ca să-i distrugă pe ei, unindu-se cu lamaniţii.", "Da, ei nu puteau suporta ca fraţii lor să se bucure de sângele nefiţilor atât timp cât existau unii care să ţină poruncile lui Dumnezeu, căci făgăduiala Domnului era că, dacă ţineau poruncile Lui, atunci ei vor prospera în ţară."]}, {"name": "49", "verses": ["Şi acum s-a întâmplat că în cea de a unsprezecea lună al celui de-al nouăsprezecelea an, în cea de a zecea zi a lunii, oştirile lamaniţilor au fost văzute apropiindu-se de ţara lui Amoniha.", "Şi iată, oraşul fusese reconstruit, iar Moroni îşi stabilise o oştire lângă graniţele oraşului şi ei au aruncat pământ de jur-împrejur ca să-l apere de săgeţile şi de pietrele lamaniţilor; căci iată, ei se luptau cu pietre şi cu săgeţi.", "Iată, eu am spus că oraşul lui Amoniha fusese reconstruit. Vă spun vouă, da, că a fost reconstruit în parte; şi pentru că lamaniţii îl distruseseră odată, din cauza nedreptăţii poporului, ei au presupus că acesta iarăşi ar fi o pradă uşoară pentru ei.", "Dar iată cât de mare a fost dezamăgirea lor; căci iată, nefiţii săpaseră un mal de pământ de jur-împrejurul lui, care era atât de înalt, încât lamaniţii nu puteau să-şi arunce pietrele lor şi săgeţile lor către ei cu efect şi nici nu puteau să năvălească asupra lor decât prin locul de intrare.", "Acum, la timpul acesta, căpitanii-şefi ai lamaniţilor erau foarte miraţi datorită înţelepciunii nefiţilor în pregătirea locurilor de adăpost.", "Acum, conducătorii lamaniţilor au presupus, din cauza numărului lor mare, da, au presupus că ei trebuia să fie privilegiaţi să năvălească asupra lor aşa cum făcuseră până atunci; da, şi, de asemenea, se pregătiseră cu scuturi şi cu platoşe; şi, de asemenea, se pregătiseră cu veşminte de piele, da, veşminte foarte groase ca să-şi acopere goliciunea.", "Şi fiind astfel pregătiţi, ei au presupus că puteau uşor să-i cucerească şi să-i supună pe fraţii lor la jugul sclaviei, să-i ucidă şi să-i măcelărească după plăcerea lor.", "Dar iată, spre mirarea lor foarte mare, ei erau pregătiţi pentru ei într-un fel care nu mai fusese cunoscut niciodată printre copiii lui Lehi. Acum, ei erau pregătiţi pentru lamaniţi ca să se lupte după felul instrucţiunilor lui Moroni.", "Şi s-a întâmplat că lamaniţii sau amalichiaţii erau nespus de miraţi de felul pregătirii lor pentru război.", "Acum, dacă regele Amalichia ar fi venit jos, afară din ţara lui Nefi, în fruntea oştirii sale, poate că el i-ar fi făcut pe lamaniţi să-i atace pe nefiţi la oraşul lui Amoniha; căci iată, lui nu-i păsa de sângele poporului său.", "Dar iată, Amalichia nu a venit jos el însuşi ca să se lupte. Şi iată, căpitanii-şefi ai lui nu au îndrăznit să-i atace pe nefiţi la oraşul lui Amoniha pentru că Moroni schimbase conducerea treburilor printre nefiţi într-atât, încât lamaniţii au fost dezamăgiţi în locurile lor de refugiu şi nu au putut să năvălească asupra lor.", "De aceea, s-au retras în pustiu şi şi-au luat tabăra şi au mărşăluit către ţara lui Noe, presupunând că acesta era următorul loc, cel mai bun pentru ei ca să năvălească împotriva nefiţilor.", "Căci ei nu ştiau că Moroni fortificase ori zidise forturi de siguranţă pentru fiecare oraş în toată ţara de jur-împrejur; de aceea, au mărşăluit înainte către ţara lui Noe, cu o mare hotărâre; da, căpitanii-şefi ai lor au înaintat şi au depus jurământ cum că vor distruge poporul acelui oraş.", "Dar iată, spre mirarea lor, oraşul lui Noe, care până atunci fusese un loc slab, devenise acum puternic prin mijloacele lui Moroni, da, chiar mai puternic decât oraşul lui Amoniha.", "Şi acum, iată, aceasta era înţelepciune din partea lui Moroni; căci el a presupus că ei ar fi înfricoşaţi la oraşul lui Amoniha; şi cum oraşul lui Noe fusese până atunci cea mai slabă parte din ţară, de aceea, ei au vrut să mărşăluiască într-acolo ca să se lupte; şi astfel, a fost în acord cu dorinţele lui.", "Şi iată, Moroni îl numise pe Lehi să fie căpitan-şef peste oamenii din acel oraş; şi era acelaşi Lehi care se luptase cu lamaniţii în valea de la răsăritul râului Sidon.", "Şi acum iată, s-a întâmplat că atunci când lamaniţii au aflat că Lehi comanda oraşul, ei au fost iarăşi dezamăgiţi, căci se temeau nespus de mult de Lehi; cu toate acestea, căpitanii-şefi ai lor juraseră cu jurământ să atace oraşul; de aceea, ei şi-au adus oştirile.", "Acum iată, lamaniţii nu au putut să pătrundă în forturile lor de refugiu prin nici o altă cale decât pe la intrare, din cauza înălţimii malului care fusese ridicat şi al adâncimii şanţului care fusese săpat de jur-împrejur în afara intrării.", "Şi astfel au fost nefiţii pregătiţi să-i distrugă pe cei care încercau să se caţere ca să intre în fort pe orice altă cale, aruncând pietre şi săgeţi către ei.", "Astfel, ei au fost pregătiţi, da, o ceată de oameni dintre cei mai puternici ai lor, cu săbiile şi cu praştiile lor, ca să-i doboare pe toţi cei care ar încerca să vină la locul lor de siguranţă pe la locul de intrare; şi astfel erau ei pregătiţi să se apere împotriva lamaniţilor.", "Şi s-a întâmplat că atunci, căpitanii lamaniţilor şi-au adus oştirile în faţa locului de intrare şi au început să se lupte cu nefiţii ca să intre în locul lor de refugiu; dar iată, ei au fost goniţi înapoi din când în când într-atât, încât au fost măcelăriţi într-un măcel imens.", "Acum, când au văzut că nu puteau obţine putere asupra nefiţilor la trecătoare, au început să sape sub malurile de pământ pentru ca să poată obţine o trecere spre oştirile lor, pentru ca să poată avea o şansă egală ca să se lupte; dar iată, în aceste încercări au fost ciuruiţi de pietrele şi de săgeţile care erau aruncate către ei; şi în loc ca ei să umple şanţurile împingând în jos malurile de pământ, acestea s-au umplut cu trupurile lor ucise şi rănite.", "Astfel, nefiţii au avut toată puterea asupra duşmanilor lor; şi astfel, lamaniţii au încercat să-i distrugă pe nefiţi până când toţi căpitanii-şefi ai lor au fost ucişi; da, şi mai mult de o mie de lamaniţi au fost ucişi în timp ce, pe de altă parte, nu a fost nici un singur suflet dintre nefiţi care să fi fost ucis.", "Aproape cincizeci au fost răniţi, care fuseseră expuşi la săgeţile lamaniţilor prin trecătoare, dar ei au fost apăraţi de scuturile şi de platoşele lor şi de coifurile lor într-atât, încât rănile le erau la picioare, multe fiind foarte grave.", "Şi s-a întâmplat că atunci când lamaniţii au văzut că toţi căpitanii-şefi ai lor au fost ucişi, ei au fugit în pustiu. Şi s-a întâmplat că s-au reîntors în ţara lui Nefi ca să-l informeze despre marea lor pierdere pe regele lor, Amalichia, care era un nefit prin naştere.", "Şi s-a întâmplat că el a fost nespus de mânios pe poporul său pentru că nu-şi împlinise dorinţa asupra nefiţilor; el nu îi subjugase pe ei la jugul sclaviei.", "Da, a fost foarte mânios şi L-a blestemat pe Dumnezeu, precum şi pe Moroni, jurând cu un jurământ că îi va bea sângele; şi aceasta, pentru că Moroni ţinuse poruncile lui Dumnezeu, pregătindu-se pentru siguranţa poporului său.", "Şi s-a întâmplat că, pe de altă parte, poporul lui Nefi i-a mulţumit Domnului, Dumnezeului lor datorită puterii Lui fără de egal, salvându-i pe ei din mâinile duşmanilor lor.", "Şi astfel s-a terminat cel de-al nouăsprezecelea an al domniei judecătorilor asupra poporului nefiţilor.", "Da, şi a fost o pace neîntreruptă printre ei, precum şi o mare prosperitate în Biserică datorită atenţiei şi sârguinţei pe care ei le-au arătat cuvântului lui Dumnezeu, care a fost vestit către ei de către Helaman şi Şiblon şi Corianton şi Amon şi fraţii lui, da, şi de către toţi cei care fuseseră rânduiţi de ordinul sfânt al lui Dumnezeu, fiind botezaţi spre pocăinţă şi fiind trimişi ca să predice poporului."]}, {"name": "50", "verses": ["Şi acum, s-a întâmplat că Moroni nu a oprit pregătirile pentru război sau apărarea poporului său împotriva lamaniţilor; căci el a făcut ca oştirile sale, la începutul celui de-al douăzecilea an al domniei judecătorilor, să înceapă să sape movile de pământ de jur-împrejurul oraşelor, prin toată ţara care era stăpânită de nefiţi.", "Iar la vârful acestor maluri, el a pus să se pună buşteni din lemn, da, lucrări de lemn construite de înălţimea unui om, de jur-împrejurul oraşelor.", "Şi el a făcut ca pe aceste lucrări de lemn să fie un cadru din ţăruşi construit pe buşteni, de jur-împrejur; şi acestea erau puternice şi înalte.", "Şi el a făcut ca turnuri să fie ridicate, care dominau peste acele lucrări de ţăruşi, şi el a făcut ca locuri de adăpost să fie construite pe aceste turnuri pentru ca pietrele şi săgeţile lamaniţilor să nu-i lovească.", "Şi ei erau pregătiţi ca să poată să arunce pietre de pe vârfurile acestora, după placul şi puterea lor, şi să-l ucidă pe acela care ar încerca să se apropie de zidurile oraşului.", "Astfel Moroni a pregătit fortificaţii împotriva venirii duşmanilor lor, de jur-împrejurul fiecărui oraş din ţară.", "Şi s-a întâmplat că Moroni a făcut ca oştirile sale să meargă în pustiul de la răsărit; da, şi au mers înainte şi i-au mânat pe toţi lamaniţii care erau la răsărit în pustiu în pământurile lor proprii, care erau la miazăzi de ţara lui Zarahemla.", "Iar ţara lui Nefi mergea în linie dreaptă de la marea de la răsărit la cea de la apus.", "Şi s-a întâmplat că atunci când Moroni i-a alungat pe toţi lamaniţii din pustiul de la răsărit, care era la miazănoapte de pământurile stăpânirilor lor, el a făcut ca locuitorii din ţara lui Zarahemla şi din ţara de jur-împrejurul ei să se ducă în pustiul de la răsărit, chiar până la graniţele de la ţărmul mării, şi să pună stăpânire pe ţară.", "Şi el, de asemenea, a aşezat oştiri la miazăzi, la graniţele stăpânirilor lor şi a făcut ca acestea să ridice fortificaţii pentru ca să poată apăra oştirile şi oamenii lor de mâinile duşmanilor.", "Şi astfel, el a retezat toate fortificaţiile lamaniţilor din pustiul de la răsărit, da, şi, de asemenea, de la apus, fortificând linia dintre nefiţi şi lamaniţi, dintre ţara lui Zarahemla şi ţara lui Nefi, de la marea de la răsărit, mergând pe la izvorul râului Sidon—nefiţii stăpânind toată ţara de la miazănoapte, da, chiar toată ţara care era la miazănoapte de ţara Abundenţei, după plăcerea lor.", "Astfel, Moroni cu oştirile sale, care creşteau în fiecare zi datorită asigurării protecţiei pe care le-o dădeau construcţiile lui, a căutat să reteze tăria şi puterea lamaniţilor din afara pământurilor stăpânirilor lor pentru ca ei să nu aibă nici o putere asupra pământurilor stăpânirilor lor.", "Şi s-a întâmplat că nefiţii au început să construiască temeliile unui oraş, iar ei au dat numele acelui oraş Moroni; şi acesta era lângă marea de la apus; şi era la miazăzi de linia stăpânirilor lamaniţilor.", "Şi ei, de asemenea, au început temeliile unui oraş între oraşul lui Moroni şi oraşul lui Aaron, unind graniţele lui Aaron şi Moroni; şi ei au dat numele acelui oraş, sau ţinut, Nefiha.", "Şi ei, de asemenea, au început în acelaşi an să construiască multe oraşe la miazănoapte, unul dintre ele într-un fel deosebit, pe care l-au numit Lehi, care era la miazănoapte, lângă graniţele de la malul mării.", "Şi astfel s-a terminat cel de-al douăzecilea an.", "Şi în aceste circumstanţe prospere era poporul lui Nefi la începutul celui de-al douăzeci şi unulea an al domniei judecătorilor asupra poporului lui Nefi.", "Şi ei au prosperat nespus de mult şi au devenit nespus de bogaţi; da, şi s-au înmulţit şi au devenit puternici în ţară.", "Şi astfel, vedem noi cât de miloase şi drepte sunt toate faptele Domnului pentru îndeplinirea tuturor cuvintelor Lui făţă de copiii oamenilor; da, noi putem să vedem că sunt adeverite chiar şi la timpul acesta, cuvintele Lui pe care El le-a vorbit către Lehi, zicând:", "Binecuvântat eşti tu şi copiii tăi; şi ei vor fi binecuvântaţi; în măsura în care vor ţine poruncile Mele, ei vor prospera în ţară. Dar aduceţi-vă aminte, în măsura în care ei nu vor ţine poruncile Mele, vor fi alungaţi din prezenţa Domnului.", "Şi noi vedem că aceste făgăduieli au fost adeverite pentru poporul lui Nefi; căci au fost printre ei certuri şi conflicte, da, crime şi jafuri, idolatrie, curvie şi lucruri abominabile, care au adus asupra lor războaiele şi distrugerile lor.", "Iar cei care erau credincioşi în ţinerea poruncilor Domnului au fost eliberaţi întotdeauna, în timp ce mii dintre fraţii lor cei păcătoşi au fost trimişi în sclavie sau să piară prin sabie sau să rătăcească în necredinţă şi să se amestece cu lamaniţii.", "Dar iată, niciodată nu a fost un timp mai fericit pentru poporul lui Nefi, din zilele lui Nefi, decât în zilele lui Moroni, da, chiar la timpul acesta, în cel de-al douăzeci şi unulea an al domniei judecătorilor.", "Şi s-a întâmplat că cel de-al douăzeci şi doilea an al domniei judecătorilor, de asemenea, s-a terminat în pace; da, şi, de asemenea, cel de-al douăzeci şi treilea an.", "Şi s-a întâmplat că la începutul celui de-al douăzeci şi patrulea an al domniei judecătorilor, de asemenea, ar fi fost pace printre poporul lui Nefi, dacă nu ar fi fost un conflict care a avut loc printre ei în legătură cu ţara lui Lehi şi ţara lui Morianton, care se uneau la graniţele lui Lehi; amândouă fiind la graniţele de lângă malul mării.", "Căci iată, oamenii care stăpâneau ţara lui Morianton au cerut o parte din ţara lui Lehi; de aceea, a început să fie un conflict aprins între ei într-atât, încât oamenii din Morianton au pus mâna pe arme împotriva fraţilor lor şi au fost hotărâţi să-i ucidă pe ei cu sabia.", "Dar iată, oamenii care stăpâneau ţara lui Lehi au fugit în tabăra lui Moroni şi au apelat la el pentru ajutor; căci iată, ei nu erau vinovaţi.", "Şi s-a întâmplat că atunci când oamenii lui Morianton, care erau conduşi de un om al cărui nume era Morianton, au aflat că oamenii lui Lehi fugiseră în tabăra lui Moroni, au fost nespus de înfricoşaţi că oştirea lui Moroni va năvăli asupra lor şi-i va distruge.", "De aceea, Morianton le-a pus în inimă ideea ca ei să fugă în ţara care era către miazănoapte, care era acoperită de mari întinderi de ape, şi să pună stăpânire pe ţara care era către miazănoapte.", "Şi iată, ei şi-ar fi dus acest plan la îndeplinire (ceea ce ar fi fost motiv de multe regrete), dar iată, Morianton fiind un om cu multă pasiune, a fost mânios pe una dintre slujitoarele sale şi s-a năpustit asupra ei şi a bătut-o foarte tare.", "Şi s-a întâmplat că ea a fugit şi a venit la tabăra lui Moroni şi i-a spus lui Moroni toate lucrurile în legătură cu acea problemă şi în legătură cu intenţiile lor de a fugi în ţara de la miazănoapte.", "Acum iată, oamenii care erau în ţara Abundenţei, sau mai degrabă în Moroni, s-au temut că ei vor asculta de cuvintele lui Morianton şi se vor uni cu poporul său şi în felul acesta el va obţine stăpânire pe acele părţi din ţară, ceea ce ar pune bazele unor consecinţe serioase printre oamenii lui Nefi, da, care consecinţe ar duce la răsturnarea libertăţii lor.", "De aceea, Moroni a trimis o oştire, cu tabăra lor, ca să-i înfrunte pe oamenii lui Morianton, ca să oprească fuga lor în ţara de la miazănoapte.", "Şi s-a întâmplat că ei nu i-au înfruntat până când nu au ajuns la graniţele ţării Pustiu; iar acolo, ei i-au înfruntat lângă trecătoarea îngustă care ducea pe mare până în ţara de la miazănoapte, da, pe mare, la apus şi la răsărit.", "Şi s-a întâmplat că oştirea care fusese trimisă de Moroni, care era condusă de un om al cărui nume era Teancum, s-a întâlnit cu oamenii lui Morianton; iar oamenii lui Morianton erau atât de încăpăţânaţi (fiind inspiraţi de ticăloşia lui şi de cuvintele lui măgulitoare), încât a început între ei o luptă, în care Teancum l-a ucis pe Morianton şi i-a învins oştirea şi i-a luat prizonieri pe ei, iar apoi s-a reîntors în tabăra lui Moroni. Şi astfel, s-a terminat cel de-al douăzeci şi patrulea an al domniei judecătorilor asupra poporului lui Nefi.", "Şi astfel au fost oamenii lui Morianton aduşi înapoi. Şi pe baza legământului lor de a păstra pacea, au fost reintegraţi în ţara lui Morianton şi o alianţă s-a încheiat între ei şi poporul lui Lehi; şi ei, de asemenea, au fost reintegraţi în ţinuturile lor.", "Şi s-a întâmplat că în acelaşi an în care poporul lui Nefi reinstaurase pacea printre ei, Nefiha, cel de-al doilea judecător-şef a murit, după ce a ocupat scaunul de judecată cu o dreptate deplină înaintea lui Dumnezeu.", "Cu toate acestea, el a refuzat ca Alma să pună stăpânire pe scrierile acelea şi pe acele lucruri care erau considerate de către Alma şi de către strămoşii lui ca fiind sfinte; de aceea, Alma le dăduse pe acestea fiului său, Helaman.", "Iată, s-a întâmplat că fiul lui Nefiha a fost numit ca să ocupe scaunul de judecată în locul tatălui său; da, el a fost numit judecător-şef şi guvernator peste popor, cu un jurământ şi o rânduială sfântă ca să judece cu dreptate şi să apere pacea şi libertatea poporului şi să le dea privilegiile lor sfinte de a se ruga la Domnul, Dumnezeul lor, da, ca să sprijine şi să apere cauza lui Dumnezeu în toate zilele lui; şi să-i aducă pe cei păcătoşi înaintea judecăţii, potrivit crimei lor.", "Acum iată, numele lui a fost Pahoran. Şi Pahoran a ocupat scaunul tatălui său şi a început domnia sa la sfârşitul celui de-al douăzeci şi patrulea an asupra poporului lui Nefi."]}, {"name": "51", "verses": ["Şi acum, s-a întâmplat la începutul celui de-al douăzeci şi cincilea an al domniei judecătorilor asupra poporului lui Nefi, ei aveau pacea stabilită între poporul lui Lehi şi poporul lui Morianton în legătură cu pământurile lor şi au început cel de al douăzeci şi cincilea an în pace;", "Cu toate acestea, ei nu au menţinut pace deplină în ţară pentru mult timp, căci a început să fie un conflict între oameni în legătură cu judecătorul-şef Pahoran; căci iată, era o parte din popor care dorea ca anumite puncte ale legii să fie modificate.", "Dar iată, Pahoran nu voia s-o modifice şi nici nu a permis ca legea să fie modificată; de aceea, el nu a ascultat de aceia care prin glasurile lor şi-au trimis petiţiile în legătură cu modificarea legii.", "De aceea, cei care doreau ca legea să fie modificată erau mânioşi pe el şi doreau ca el să nu mai fie judecător-şef peste ţară; de aceea, s-a iscat o dispută aprinsă despre această problemă, dar nu până la vărsare de sânge.", "Şi s-a întâmplat că aceia care doreau ca Pahoran să fie detronat din scaunul de judecată erau numiţi regalişti, pentru că ei doreau ca legea să fie modificată în aşa fel ca guvernul liber să fie înlăturat şi să se stabilească un rege peste ţară.", "Iar cei care doreau ca Pahoran să rămână judecător-şef peste ţară şi-au luat asupra lor numele de oameni liberi; şi aceasta a fost diviziunea dintre ei, căci oamenii liberi juraseră sau făcuseră un legământ ca să-şi menţină drepturile şi privilegiile religiei lor printr-un guvern liber.", "Şi s-a întâmplat că această problemă a conflictului lor a fost rezolvată prin glasul poporului. Şi s-a întâmplat că glasul poporului a venit în favoarea oamenilor liberi şi Pahoran şi-a păstrat scaunul de judecată, ceea ce a adus mare bucurie printre fraţii lui Pahoran, precum şi printre mulţi dintre oamenii libertăţii, care, de asemenea, i-au redus la tăcere pe regalişti, aşa încât ei nu îndrăzneau să se opună, ci erau obligaţi să menţină cauza libertăţii.", "Acum, aceia care erau în favoarea regelui erau cei născuţi într-o clasă superioară şi ei căutau să fie regi; şi ei erau sprijiniţi de către cei care căutau putere şi autoritate asupra poporului.", "Dar iată, acesta era un timp nepotrivit pentru ca asemenea conflicte să fie printre poporul nefiţilor; căci iată, Amalichia iarăşi aţâţase inimile poporului lamaniţilor împotriva poporului nefiţilor; şi el aduna laolaltă soldaţi din toate părţile ţării sale înarmându-i şi pregătindu-i de război cu toată silinţa; căci el jurase să bea sângele lui Moroni.", "Dar iată, noi vom vedea că făgăduiala pe care a făcut-o a fost pripită; cu toate acestea, s-a pregătit el însuşi şi oştirile sale ca să vină să se lupte împotriva nefiţilor.", "Acum, oştirile lui nu erau atât de mari cum fuseseră până atunci, din cauza multelor mii care fuseseră ucişi de către mâna nefiţilor; dar, în ciuda marii lor pierderi, Amalichia adunase laolaltă o oştire extrem de mare într-atât, încât el nu s-a temut să vină jos în ţara lui Zarahemla.", "Da, chiar şi însuşi Amalichia a venit jos, în fruntea lamaniţilor. Şi a fost în cel de-al douăzeci şi cincilea an al domniei judecătorilor; şi a fost în acelaşi timp în care ei începuseră să rezolve problemele certurilor lor în legătură cu judecătorul-şef Pahoran.", "Şi s-a întâmplat că atunci când oamenii care erau numiţi regalişti au auzit că lamaniţii veneau jos ca să se lupte împotriva lor, au fost bucuroşi în inimile lor; şi au refuzat să pună mâna pe arme, căci erau atât de mânioşi pe judecătorul-şef, precum şi pe oamenii libertăţii, încât nu au vrut să pună mâna pe arme ca să-şi apere patria.", "Şi s-a întâmplat că atunci când Moroni a văzut aceasta, şi, de asemenea, a văzut că lamaniţii veneau către graniţele ţării, el a fost nespus de mânios din cauza încăpăţânării acelor oameni pentru care el muncise cu atâta silinţă ca să-i apere; da, el a fost nespus de mânios; sufletul lui a fost umplut de mânie împotriva lor.", "Şi s-a întâmplat că a trimis o petiţie cu glasul poporului către guvernatorul ţării, dorind ca el să o citească şi să-i dea lui (Moroni) puterea să-i forţeze pe disidenţi să-şi apere patria sau, altfel, să-i omoare.", "Căci a fost prima lui grijă să pună capăt unor asemenea conflicte şi neînţelegeri printre popor; căci iată, aceasta fusese până atunci o cauză a întregii lor distrugeri. Şi s-a întâmplat că s-a petrecut după glasul poporului.", "Şi s-a întâmplat că Moroni a poruncit ca oştirea lui să meargă împotriva acelor regalişti să le doboare mândria şi nobleţea şi să-i facă una cu pământul ori, ei trebuia să pună mâna pe arme şi să sprijine cauza libertăţii.", "Şi s-a întâmplat că oştirile au mărşăluit împotriva lor; şi au doborât mândria lor şi nobleţea lor într-atât, încât, în timp ce ei îşi ridicau armele de război ca să se lupte împotriva oamenilor lui Moroni, erau doborâţi şi făcuţi una cu pământul.", "Şi s-a întâmplat că erau patru mii dintre disidenţii aceia care au fost doborâţi de sabie; iar aceia dintre conducătorii lor care nu au fost ucişi în luptă au fost luaţi şi aruncaţi în închisoare, căci nu era vreme pentru judecăţile lor în acel moment.", "Iar restul disidenţilor acelora, decât să fie doborâţi la pământ de sabie, mai degrabă s-au supus stindardelor libertăţii şi au fost forţaţi să înalţe drapelul libertăţii pe turnurile lor şi în oraşele lor şi să pună mâna pe arme în apărarea patriei lor.", "Şi astfel, Moroni a pus capăt acelor regalişti, aşa încât nu mai era nici unul cunoscut sub numele de regalist; şi astfel a pus el capăt încăpăţânării şi mândriei acelor oameni care pretindeau să aibă sânge nobil; ci ei au fost coborâţi ca să se umilească laolaltă cu fraţii lor şi să lupte cu vitejie pentru eliberarea lor din sclavie.", "Iată, s-a întâmplat că în timp ce Moroni punea capăt războaielor şi certurilor dintre oamenii săi şi îi aducea la pace şi civilizaţie şi făcea reguli de pregătire pentru război împotriva lamaniţilor, iată, lamaniţii năvăliseră în ţara lui Moroni, care era la graniţele de lângă malul mării.", "Şi s-a întâmplat că nefiţii nu erau destul de puternici în oraşul lui Moroni; de aceea, Amalichia i-a alungat ucigând pe mulţi dintre ei. Şi s-a întâmplat că Amalichia a pus stăpânire pe oraş, da, a pus stăpânire pe toate fortificaţiile lor.", "Şi cei care au fugit din oraşul lui Moroni au venit în oraşul lui Nefiha; şi, de asemenea, oamenii din oraşul lui Lehi s-au adunat laolaltă şi au făcut pregătiri şi au fost gata să-i primească pe lamaniţi la luptă.", "Dar s-a întâmplat că Amalichia nu a suferit ca lamaniţii să se ducă la luptă împotriva oraşului lui Nefiha, ci i-a ţinut lângă malul mării, lăsând oameni în fiecare oraş ca să-l păstreze şi să-l apere.", "Şi astfel, el a înaintat punând stăpânire pe multe oraşe, pe oraşul lui Nefiha şi pe oraşul lui Lehi, pe oraşul lui Morianton şi pe oraşul lui Omner, pe oraşul lui Ghid şi pe oraşul lui Mulec, toate aceste oraşe fiind către graniţele de la răsărit, lângă malul mării.", "Şi astfel, au obţinut lamaniţii atât de multe oraşe din cauza vicleniei lui Amalichia şi din cauza oştirilor lor fără număr, toate aceste oraşe fiind fortificate puternic după felul fortificaţiilor lui Moroni; toate acestea oferind bune fortificaţii lamaniţilor.", "Şi s-a întâmplat că au mărşăluit către graniţele ţării Abundenţei, alungându-i pe nefiţi din faţa lor şi ucigându-i pe mulţi dintre ei.", "Dar s-a întâmplat că înaintea lor a ieşit Teancum, care-l ucisese pe Morianton şi condusese poporul său la fugă.", "Şi s-a întâmplat că el, de asemenea, a luat-o înaintea lui Amalichia care mărşăluia cu oştirea sa numeroasă ca să pună stăpânire pe ţara Abundenţei, precum şi pe ţara de la miazănoapte.", "Dar iată, el a fost dezamăgit să fie respins de către Teancum şi oamenii lui, căci ei erau mari războinici; căci fiecare om al lui Teancum îi întrecea pe lamaniţi în puterea lor şi în dibăcia lor în război într-atât, încât ei au câştigat avantaj în faţa lamaniţilor.", "Şi s-a întâmplat că ei i-au hărţuit pe aceştia într-atât, încât i-au măcelărit pe ei, chiar până când a căzut întunericul. Şi s-a întâmplat că Teancum şi oamenii săi şi-au instalat corturile la graniţele ţării Abundenţei; şi Amalichia şi-a instalat corturile sale la graniţă, pe plaja de la ţărmul mării şi în felul acesta ei au fost alungaţi.", "Şi s-a întâmplat că atunci când noaptea a căzut, Teancum şi slujitorul său s-au strecurat în ascuns în timpul nopţii şi s-au dus în tabăra lui Amalichia; şi iată, somnul i-a doborât pe ei din cauza oboselii lor mari, din cauza muncilor şi căldurii din timpul zilei.", "Şi s-a întâmplat că Teancum s-a strecurat în ascuns în cortul regelui şi a înfipt o suliţă în inima lui; şi a provocat moartea imediată a regelui, aşa încât el nu a putut să-şi scoale slujitorii.", "Şi iarăşi s-a reîntors în ascuns în propria tabără; şi iată, oamenii lui erau adormiţi, iar el i-a sculat şi le-a spus despre toate lucrurile pe care le făcuse.", "Şi a făcut ca oştirile sale să stea gata pregătite, în caz că lamaniţii s-ar scula şi ar năvăli asupra lor.", "Şi astfel s-a terminat cel de al douăzeci şi cincilea an al domniei judecătorilor asupra poporului lui Nefi; şi astfel s-au terminat zilele lui Amalichia."]}, {"name": "52", "verses": ["Şi acum, s-a întâmplat că în cel de-al douăzeci şi şaselea an al domniei judecătorilor asupra poporului nefiţilor, iată, atunci când lamaniţii s-au trezit în prima dimineaţă din prima lună, iată, au aflat că Amalichia era mort în propriul său cort; şi, de asemenea, au văzut că Teancum era gata să se lupte cu ei în ziua aceea.", "Şi acum, când lamaniţii au văzut aceasta, s-au înfricoşat; şi şi-au părăsit planul de a mărşălui în ţara de la miazănoapte; şi s-au retras cu toată oştirea lor în oraşul lui Mulec; şi au căutat protecţie în fortificaţiile lor.", "Şi s-a întâmplat că fratele lui Amalichia a fost numit rege peste popor; iar numele lui era Amoron; şi astfel, regele Amoron, fratele regelui Amalichia, a fost numit să domnească în locul lui.", "Şi s-a întâmplat că el a dat poruncă poporului său ca să păstreze acele oraşe pe care le cuceriseră prin vărsare de sânge; căci ei nu luaseră nici un oraş decât prin vărsare de mult sânge.", "Şi acum, Teancum a văzut că lamaniţii erau hotărâţi să păstreze acele oraşe pe care le cuceriseră, precum şi acele părţi din ţară pe care puseseră stăpânire; şi, de asemenea, văzând numărul lor enorm de mare, Teancum s-a gândit că nu era potrivit să încerce să-i atace pe ei în forturile lor.", "Ci şi-a păstrat oamenii în preajma sa ca şi cum ar face pregătiri de război; da, şi într-adevăr se pregătea să se apere împotriva lor, ridicând ziduri de jur-împrejur şi pregătind locuri de apărare.", "Şi s-a întâmplat că au continuat astfel să se pregătească de război până când Moroni a trimis un număr mare de oameni ca să întărească oştirea lui.", "Iar Moroni, de asemenea, a trimis către el porunci să-i păstreze pe toţi prizonierii care cădeau în mâna lui; căci tot aşa cum lamaniţii luaseră mulţi prizonieri, tot aşa el trebuia să păstreze pe toţi prizonierii lamaniţi ca o răzbunare pentru aceia pe care lamaniţii îi luaseră.", "Şi, de asemenea, a trimis porunci către el ca să fortifice ţara Abundenţei şi să apere trecătoarea îngustă care ducea către ţara de la miazănoapte, pentru ca lamaniţii să nu ocupe acel punct şi astfel să obţina putere să-i hărţuiască pe ei din orice parte.", "Şi Moroni, de asemenea, a trimis după el, dorind ca el să fie credincios în a apăra acea parte din ţară şi să caute orice prilej să-i hărţuiască pe lamaniţi în acel ţinut, atât de mult cât era în puterea lui pentru ca să poată să recaptureze iarăşi printr-un şiretlic sau prin alte mijloace acele oraşe care fuseseră luate din mâinile lor; şi ca el, de asemenea, să fortifice şi să întărească oraşele dimprejur, care nu căzuseră în mâinile lamaniţilor.", "Şi, de asemenea, i-a spus lui, eu voi veni la tine, dar iată, lamaniţii sunt asupra noastră între graniţele ţării de lângă marea de la apus; şi iată, eu merg împotriva lor, de aceea, nu pot să vin la tine.", "Acum, regele (Amoron) plecase din ţara lui Zarahemla, şi îi anunţase reginei moartea fratelui său, şi adunase laolaltă un număr mare de oameni, şi pornise în marş împotriva nefiţilor la ţărmurile de lângă marea dinspre apus.", "Şi astfel, el se străduia să-i hărţuiască pe nefiţi şi să mâne o parte din forţele lor către acea parte a ţării în timp ce comanda pe aceia pe care îi lăsase ca să pună stăpânire asupra oraşelor pe care le ocupase, ca ei, de asemenea, să-i hărţuiască pe nefiţi la graniţele de lângă marea de la răsărit şi să pună stăpânire pe pământurile lor, atât cât le era în putinţă, după puterea oştirilor lor.", "Şi astfel erau nefiţii în acele împrejurări periculoase, la sfârşitul celui de-al douăzeci şi şaselea an al domniei judecătorilor asupra poporului lui Nefi.", "Dar iată, s-a întâmplat în cel de-al douăzeci şi şaptelea an al domniei judecătorilor, că Teancum la porunca lui Moroni—care întemeiase oştiri ca să apere graniţele de la miazăzi şi de la apus ale ţării şi îşi începuse marşul împotriva ţării Abundenţei pentru ca să-l poată ajuta pe Teancum cu oamenii săi să recucerească oraşele pe care le pierduseră—", "Şi s-a întâmplat că Teancum primise porunci să atace oraşul lui Mulec şi să-l recaptureze, dacă aceasta era posibil.", "Şi s-a întâmplat că Teancum a făcut pregătiri ca să atace oraşul lui Mulec şi să înainteze cu oştirea sa împotriva lamaniţilor; dar a văzut că nu era posibil să-i învingă pe ei în timp ce erau în fortificaţiile lor; de aceea, şi-a părăsit planurile şi s-a reîntors la oraşul Abundenţei ca să aştepte venirea lui Moroni pentru ca să capete întăriri la oştirile sale.", "Şi s-a întâmplat că Moroni a sosit cu oştirea sa în ţara Abundenţei către sfârşitul celui de-al douăzeci şi şaptelea an al domniei judecătorilor asupra poporului lui Nefi.", "Iar la începutul celui de-al douăzeci şi optulea an, Moroni şi Teancum şi mulţi dintre căpitanii-şefi au ţinut un consiliu de război—despre ceea ce trebuia să facă pentru a-i face pe lamaniţi să vină la luptă împotriva lor; sau pentru ca ei să poată prin vreun mijloc să-i ademenească afară din poziţiile lor întărite, pentru ca ei să poată să obţină avantaj asupra lor şi să recaptureze oraşul lui Mulec.", "Şi s-a întâmplat că au trimis soli către oştirea lamaniţilor care apăra oraşul lui Mulec, la conducătorul lor al cărui nume era Iacov, dorind ca el să vină cu oştirile sale către câmpiile dintre cele două oraşe. Dar iată Iacov, care era un zoramit, nu a vrut să vină cu oştirea sa şi să-i întâlnească pe ei pe câmpiile acelea.", "Şi s-a întâmplat că Moroni, neavând nici o nădejde să-i întâlnească pe ei pe terenuri egale, a hotărât un plan ca să-i ademenească pe lamaniţi afară din întăriturile lor.", "De aceea, a făcut ca Teancum să ia un număr mic de oameni şi să se ducă jos lângă malul mării; iar Moroni şi oştirea sa, la vreme de noapte, s-au dus în pustiu, la apus de oraşul lui Mulec; şi astfel, în ziua următoare, atunci când gărzile lamaniţilor l-au descoperit pe Teancum, au fugit şi i-au dat de veste lui Iacov, conducătorul lor.", "Şi s-a întâmplat că oştirile lamaniţilor au mărşăluit împotriva lui Teancum, crezând că prin numărul lor îl vor învinge pe Teancum din cauza micimii numărului lor. Şi când Teancum a văzut oştirile lamaniţilor venind împotriva lui, a început să se retragă către malul mării, la miazănoapte.", "Şi s-a întâmplat că atunci când lamaniţii au văzut că el a început să fugă, au prins curaj şi i-au urmărit pe ei cu vigoare. Şi în timp ce Teancum îi alunga astfel pe lamaniţii care în zadar îi urmăreau pe ei, iată, Moroni a poruncit ca o parte din oştirea sa care era cu el să se ducă în oraş şi să pună stăpânire pe acesta.", "Şi astfel au făcut ei şi i-au ucis pe toţi aceia care fuseseră lăsaţi să păzească oraşul, da, pe toţi aceia care nu voiau să-şi lepede armele de război.", "Şi astfel, Moroni a pus stăpânire pe oraşul Mulec cu o parte din oştirea sa, în timp ce el mărşăluia cu cealaltă parte a oştirii sale ca să-i întâlnească pe lamaniţi atunci când ei trebuia să se reîntoarcă din urmărirea lui Teancum.", "Şi s-a întâmplat că lamaniţii l-au urmărit pe Teancum până când au venit aproape de oraşul Abundenţei, iar apoi au fost întâlniţi de către Lehi şi de o oştire mică ce fusese lăsată ca să apere oraşul Abundenţei.", "Şi acum, iată, atunci când căpitanii-şefi ai lamaniţilor l-au văzut pe Lehi cu oştirea lui venind către ei, au fugit în mare dezordine, de teamă că nu vor căpăta oraşul Mulec înainte ca Lehi să-i cucerească; căci erau obosiţi din cauza marşului lor, pe când oamenii lui Lehi erau odihniţi.", "Acum, lamaniţii nu ştiau că Moroni fusese în spatele lor cu oştirea sa; şi lor le era frică numai de Lehi şi de oamenii lui.", "Acum, Lehi nu dorea să-i cucerească pe ei înainte ca ei să-l întâlnească pe Moroni şi oştirea lui.", "Şi s-a întâmplat că înainte ca lamaniţii să se fi retras departe, ei au fost înconjuraţi de către nefiţi, de către oamenii lui Moroni pe de o parte şi de către oamenii lui Lehi pe de altă parte, ei toţi fiind odihniţi şi plini de putere; iar lamaniţii erau obosiţi din cauza marşului lor îndelungat.", "Iar Moroni le-a poruncit oamenilor săi ca să năvălească asupra lor până când ei îşi vor abandona armele de război.", "Şi s-a întâmplat că Iacov, fiind conducătorul lor, el fiind, de asemenea, un zoramit şi având un spirit de necucerit, i-a condus pe lamaniţi la bătălie cu o furie nespusă împotriva lui Moroni.", "Moroni fiind în marş, Iacov era hotărât să-i ucidă şi să-şi taie drum prin oraşul lui Mulec. Dar iată, Moroni şi oamenii lui erau mai puternici; de aceea, nu au cedat drumul în faţa lamaniţilor.", "Şi s-a întâmplat că s-au luptat de amândouă părţile cu furie nespusă; şi mulţi au fost ucişi de amândouă părţile; da, iar Moroni a fost rănit, iar Iacov a fost ucis.", "Iar Lehi i-a forţat din urmă cu atâta furie, cu oamenii lui cei puternici, încât lamaniţii din spate şi-au abandonat armele de război; iar cei rămaşi dintre ei, fiind mult dezorientaţi, nu ştiau încotro să se ducă sau încotro să lovească.", "Acum, Moroni văzând dezordinea lor, le-a spus, zicând: Dacă voi veţi aduce aici armele voastre de război şi le veţi preda, iată, noi ne vom abţine de a vărsa sângele vostru.", "Şi s-a întâmplat că atunci când lamaniţii au auzit aceste cuvinte, căpitanii-şefi ai lor, toţi aceia care nu fuseseră ucişi, au înaintat şi şi-au abandonat armele lor de război la picioarele lui Moroni şi, de asemenea, le-au poruncit oamenilor lor ca şi ei să facă acelaşi lucru.", "Dar iată, mulţi au fost aceia care nu au vrut să facă lucrul acesta; iar cei care nu au vrut să-şi abandoneze săbiile lor au fost luaţi şi legaţi, iar armele lor de război au fost luate de la ei, iar ei au fost siliţi să meargă în marş împreună cu fraţii lor în ţara Abundenţei.", "Şi acum, numărul prizonierilor care au fost luaţi era mai mare decât numărul acelora care fuseseră ucişi, da, mai mare decât numărul celor care fuseseră ucişi de amândouă părţile."]}, {"name": "53", "verses": ["Şi s-a întâmplat că ei au pus gărzi de pază peste prizonierii lamaniţi şi i-au forţat pe aceştia să meargă şi să-şi îngroape morţii, da, şi, de asemenea, morţii nefiţilor care fuseseră ucişi; şi Moroni a pus oameni ca să-i păzească în timp ce îşi realizau muncile.", "Iar Moroni s-a dus la oraşul lui Mulec împreună cu Lehi şi a luat comanda oraşului şi l-a dat pe mâna lui Lehi. Acum iată, acest Lehi era un om care fusese împreună cu Moroni în cea mai mare parte din toate bătăliile lui; şi era un om care se asemăna cu Moroni, iar fiecare dintre ei se bucura de siguranţa celuilalt; da, ei se iubeau unul pe altul şi, de asemenea, erau iubiţi de toţi oamenii lui Nefi.", "Şi s-a întâmplat că, după ce lamaniţii au terminat să-şi îngroape morţii lor, precum şi morţii nefiţilor, ei au mărşăluit înapoi în ţara Abundenţa; iar Teancum, la poruncile lui Moroni, a făcut ca ei să înceapă să muncească la construirea unui şanţ de jur-împrejurul ţării sau al oraşului Abundenţa.", "Şi el i-a pus să construiască un parapet de lemn pe malul dinăuntru al şanţului; şi au aruncat pământ din şanţ înspre parapetul de lemn; şi astfel au făcut ei ca lamaniţii să muncească până când au înconjurat oraşul Abundenţa de jur-împrejur cu un zid puternic de lemn şi de pământ, de o înălţime nespus de mare.", "Iar acest oraş a devenit o foarte mare fortăreaţă de atunci încolo; iar în acest oraş ei i-au păstrat pe prizonierii lamaniţilor; da, şi anume înăuntrul unui zid pe care i-au pus a-l zidi cu propriile lor mâini. Acum, Moroni a fost forţat să-i facă pe lamaniţi să muncească pentru că era uşor să-i păzească pe ei în timp ce ei munceau; şi el dorea să aibă toate forţele sale atunci când trebuia să-i atace pe lamaniţi.", "Şi s-a întâmplat că Moroni a câştigat astfel o victorie asupra uneia dintre cele mai mari oştiri ale lamaniţilor şi a obţinut stăpânire asupra oraşului lui Mulec, care era unul dintre cele mai puternice stăpâniri ale lamaniţilor în ţara lui Nefi; şi astfel, el, de asemenea, a construit o fortăreaţă ca să-i păstreze pe prizonierii săi.", "Şi s-a întâmplat că el nu a mai încercat să se lupte cu lamaniţii în anul acela, ci i-a folosit pe oamenii săi ca să se pregătească de război, da, şi să facă fortificaţii de pază împotriva lamaniţilor, da, şi, de asemenea, să apere pe femeile lor şi pe copiii lor de la foamete şi suferinţe şi să facă rost de mâncare pentru oştirile lor.", "Şi acum, s-a întâmplat că oştirile lamaniţilor de la marea de la apus la miazăzi, în lipsa lui Moroni, din cauza unor intrigi dintre nefiţi care au cauzat neînţelegeri printre ei, câştigaseră teren întrucâtva asupra nefiţilor, da, într-atât de mult, încât puseseră stăpânire pe un număr de oraşe de-ale lor în acea parte a ţării.", "Şi astfel, din cauza nedreptăţii din mijlocul lor, da, din cauza neînţelegerilor şi a intrigilor dintre ei, ei se aflau în împrejurările cele mai periculoase.", "Şi acum iată, eu am ceva de spus despre oamenii lui Amon, care la început erau lamaniţi; dar datorită lui Amon şi a fraţilor lui sau, mai degrabă, datorită puterii şi a Cuvântului lui Dumnezeu, ei fuseseră convertiţi către Domnul; şi fuseseră aduşi jos, în ţara lui Zarahemla, şi de atunci încolo fuseseră apăraţi de către nefiţi.", "Şi datorită jurământului lor, nu puteau să pună mâna pe arme împotriva fraţilor lor; căci ei făcuseră un jurământ ca niciodată să nu mai facă vărsare de sânge; şi în acord cu jurământul lor, ei ar fi pierit; da, ar fi suferit ei înşişi să fi căzut în mâinile fraţilor lor dacă nu ar fi fost mila şi dragostea nespus de mare pe care Amon şi fraţii lui le aveau pentru ei.", "Şi din această cauză, au fost aduşi jos, în ţara lui Zarahemla; şi de atunci încolo ei fuseseră apăraţi de către nefiţi.", "Dar s-a întâmplat că atunci când ei au văzut pericolul şi multele suferinţe şi necazuri pe care nefiţii le-au suferit pentru ei, au fost emoţionaţi de milă şi au dorit să pună mâna pe arme în apărarea ţării lor.", "Dar iată, pe când erau gata să-şi ia armele de război, au fost copleşiţi de rugăminţile lui Helaman şi ale fraţilor lui, pentru că ei erau gata să-şi calce jurământul pe care îl făcuseră.", "Şi Helaman s-a temut ca, nu cumva, făcând aşa, să-şi piardă sufletele; de aceea, toţi acei care intraseră în acest legământ erau constrânşi să-şi privească fraţii trecând prin suferinţele lor, în situaţiile lor periculoase din acest timp.", "Dar iată, s-a întâmplat că aveau mulţi fii care nu intraseră în legământul de a nu-şi lua armele de război ca să se apere de duşmanii lor; de aceea, ei s-au adunat laolaltă atunci, toţi câţi au putut să pună mâna pe arme; şi şi-au luat numele de nefiţi.", "Şi ei au intrat într-un legământ ca să lupte pentru libertatea nefiţilor, da, ca să apere ţara până la jertfirea vieţilor lor; da, şi chiar au făcut un legământ solemn ca să nu jertfească niciodată libertatea lor, ci să se lupte în toate împrejurările ca să-i apere pe nefiţi şi pe ei înşişi de sclavie.", "Acum iată, aceşti tineri, care au intrat în acest legământ şi care au luat armele de război ca să-şi apere patria erau în număr de două mii.", "Şi acum, iată, cum ei niciodată până acum nu fuseseră o povară pentru nefiţi, ei deveniseră acum de mare ajutor; căci au pus mâna pe armele lor de război şi au dorit ca Helaman să fie conducătorul lor.", "Şi erau cu toţii oameni tineri şi erau nespus de viteji şi curajoşi; şi, de asemenea, puternici şi energici; dar iată, aceasta nu era totul—ei erau oameni adevăraţi oricând, în orice lucru li se încredinţa lor.", "Da, erau oameni ai adevărului şi ai sobrietăţii, căci ei au fost învăţaţi să ţină poruncile lui Dumnezeu şi să păşească drepţi înaintea Lui.", "Şi acum, s-a întâmplat că Helaman a mers înaintea celor două mii de soldaţi tineri ai săi în ajutorul oamenilor de la graniţele ţării la sud, de lângă marea de la apus.", "Şi astfel s-a terminat cel de-al douăzeci şi optulea an al domniei judecătorilor asupra poporului lui Nefi."]}, {"name": "54", "verses": ["Şi acum, s-a întâmplat la începutul celui de-al douăzeci şi nouălea an al judecătorilor că Amoron a trimis la Moroni dorind ca ei să facă un schimb de prizonieri.", "Şi s-a întâmplat că Moroni s-a bucurat nespus de mult de această cerere, căci el dorea ca proviziile care erau consumate pentru întreţinerea prizonierilor lamaniţi să fie folosite pentru întreţinerea propriilor săi oameni; şi, de asemenea, îi dorea pe oamenii săi pentru întărirea oştirii sale.", "Acum, lamaniţii luaseră multe femei şi copii; iar printre toţi prizonierii lui Moroni sau printre prizonierii pe care Moroni îi luase, nu era nici o femeie şi nici un copil; de aceea, Moroni s-a hotărât la un şiretlic ca să capete pe cât era posibil cât mai mulţi prizonieri nefiţi de la lamaniţi.", "De aceea, el a scris o scrisoare şi a trimis-o prin slujitorul lui Amoron, acelaşi care îi adusese o scrisoare lui Moroni. Acum, acestea sunt cuvintele pe care el le-a scris lui Amoron, zicându-i:", "Iată, Amoron, eu ţi-am scris ţie ceva despre acest război pe care tu l-ai purtat împotriva oamenilor mei sau mai degrabă pe care fratele tău l-a purtat împotriva lor şi pe care voi încă mai sunteţi hotărâţi să-l continuaţi după moartea lui.", "Iată, aş vrea să-ţi spun ţie ceva despre dreptatea lui Dumnezeu şi despre sabia mâniei Sale atotputernice care atârnă asupra voastră, dacă voi nu vă pocăiţi şi dacă nu vă retrageţi oştirile pe pământurile voastre proprii sau în ţara stăpânirilor voastre, care este ţara lui Nefi.", "Da, aş dori să-ţi spun ţie aceste lucruri, dacă ai fi în stare să le asculţi; da, aş dori să-ţi spun ţie despre acel iad îngrozitor care aşteaptă să-i primească pe ucigaşii de felul tău şi ai fratelui tău, dacă nu te pocăieşti şi nu renunţi la scopurile tale ucigaşe şi nu te reîntorci cu oştirile în propria ta ţară.", "Dar cum tu odată ai refuzat aceste lucruri şi te-ai luptat împotriva poporului Domnului, tot aşa mă aştept să faci şi acum.", "Şi acum, iată, noi suntem pregătiţi să te primim; da, şi dacă renunţi la scopurile tale, iată, vei atrage asupra ta mânia lui Dumnezeu pe care tu L-ai respins, chiar pentru distrugerea ta totală.", "Dar aşa cum Domnul trăieşte, tot aşa oştirile noastre vor năvăli asupra ta, dacă nu te vei retrage, iar tu vei fi în curând vizitat de moarte, căci noi ne vom păstra oraşele şi pământurile noastre; da, şi ne vom păstra religia noastră şi cauza Dumnezeului nostru.", "Dar iată, cred că vorbesc în zadar cu tine despre aceste lucruri; sau cred că tu eşti un copil al iadului; de aceea, îmi închei scrisoarea spunându-ţi că nu voi face schimb de prizonieri decât cu condiţia ca tu să eliberezi un bărbat şi nevasta sa şi copiii săi pentru fiecare prizonier; dacă va fi ca tu să faci aceasta, atunci eu voi face schimbul.", "Şi iată, dacă nu faci aceasta, voi veni împotriva ta cu oştirile mele; da, şi îmi voi înarma chiar femeile şi copiii şi voi veni împotriva ta şi te voi urmări chiar până în propria ta ţară, care este ţara primei noastre moşteniri; da, şi va fi sânge pentru sânge, da, viaţă pentru viaţă; şi mă voi lupta cu tine chiar până când vei fi distrus de pe faţa pământului.", "Iată, sunt mânios şi tot aşa este şi poporul meu; tu ai căutat să ne ucizi, iar noi am căutat numai să ne apărăm pe noi înşine. Dar iată, dacă tu încă mai cauţi să ne distrugi pe noi, atunci noi vom căuta să te distrugem pe tine; da, şi vom căuta să luăm pământul nostru, pământul primei noastre moşteniri.", "Acum eu închei scrisoarea mea. Eu sunt Moroni; eu sunt un conducător al poporului nefiţilor.", "Acum, s-a întâmplat că Amoron, atunci când a primit scrisoarea, a fost mânios; şi el a scris o altă scrisoare lui Moroni; şi acestea sunt cuvintele pe care le-a scris, zicând:", "Eu sunt Amoron, regele lamaniţilor; eu sunt fratele lui Amalichia, cel pe care voi l-aţi ucis. Iată, voi răzbuna sângele lui asupra voastră, da, voi veni cu oştirile mele asupra voastră, căci nu mă tem de ameninţările voastre.", "Căci iată, strămoşii voştri au greşit în faţa fraţilor lor într-atât, încât i-au jefuit pe ei de dreptul lor la guvern atunci când acesta într-adevăr le aparţinea lor.", "Şi acum iată, dacă voi vă veţi abandona armele voastre şi vă veţi preda ca să fiţi guvernaţi de către aceia cărora guvernul le aparţine pe drept, atunci eu voi face ca oamenii mei să-şi abandoneze armele şi să nu mai fie război.", "Iată, voi aţi pomenit multe ameninţări împotriva mea şi a oamenilor mei; dar iată, noi nu ne temem de ameninţările voastre.", "Cu toate acestea, voi fi de acord ca să facem schimb de prizonieri, în acord cu cererea ta, cu bucurie pentru ca eu să pot să păstrez mâncarea pentru oamenii mei de război; şi noi vom purta un război care va fi fără de sfârşit, fie ca să-i supunem pe nefiţi autorităţii noastre, fie ca să-i nimicim pe ei pentru veşnicie.", "Iar despre acel Dumnezeu despre care tu spui că noi L-am respins, iată, nu cunoaştem nici o astfel de Fiinţă; şi nici voi nu O cunoaşteţi; dar dacă ar fi ca o asemenea Fiinţă să fie, noi ştim numai că El ne-a făcut pe noi, tot aşa cum El v-a făcut şi pe voi.", "Şi dacă va fi ca să fie un diavol şi un iad, iată, nu vă va trimite El pe voi acolo ca să locuiţi împreună cu fratele meu pe care voi l-aţi ucis, despre care aţi făcut aluzie cum că s-a dus într-un asemenea loc? Dar iată, aceste lucruri nu au nici o importanţă.", "Eu sunt Amoron şi un urmaş al lui Zoram, pe care strămoşii voştri l-au constrâns şi l-au scos din Ierusalim.", "Şi iată, acum eu sunt un lamanit viteaz; iată, acest război a fost purtat ca să răzbunăm nedreptăţile care le-au fost făcute şi ca să păstrăm şi să căpătăm drepturile lor la guvernare; şi eu îmi închei scrisoarea mea către Moroni."]}, {"name": "55", "verses": ["Acum s-a întâmplat că, atunci când Moroni a primit această scrisoare, el a fost şi mai mânios, căci ştia că Amoron avea o cunoaştere perfectă despre înşelăciunea lui; da, ştia că Amoron ştia că aceasta nu era o cauză dreaptă care-l făcuse pe el să poarte război împotriva poporului lui Nefi.", "Şi el a zis: Iată, nu voi face schimb de prizonieri cu Amoron decât dacă el îşi va retrage planurile, aşa cum am spus eu în scrisoarea mea; căci nu îi voi aproba lui să aibă mai multă putere decât aceea pe care a obţinut-o.", "Iată, cunosc locul în care lamaniţii îi păzesc pe oamenii mei pe care i-au luat prizonieri; şi cum Amoron nu vrea să-mi aprobe scrisoarea, iată, îi voi da lui după cuvintele mele; da, voi căuta moartea printre ei până când vor cere pace.", "Şi acum s-a întâmplat că, atunci când Moroni a spus aceste cuvinte, a făcut ca o cercetare să fie făcută printre oamenii săi pentru ca el să poată găsi printre ei pe vreun om care era un urmaş al lui Laman.", "Şi s-a întâmplat că au găsit pe unul, al cărui nume era Laman; şi era unul dintre slujitorii regelui care fusese ucis de către Amalichia.", "Acum, Moroni a făcut ca Laman şi un număr mic dintre oamenii săi să meargă la gărzile care îi păzeau pe nefiţi.", "Acum, nefiţii erau păziţi în oraşul lui Ghid; de aceea, Moroni l-a numit pe Laman şi a pus ca un număr mic de oameni să meargă cu el.", "Şi atunci când s-a lăsat întunericul, Laman s-a dus la gărzile care îi păzeau pe nefiţi şi iată, ele l-au văzut venind şi au strigat către el; dar el spune către ele: Nu vă temeţi; iată, eu sunt un lamanit. Iată, noi am scăpat de la nefiţi, iar ei sunt adormiţi; şi iată, noi am luat din vinul lor şi l-am adus cu noi.", "Acum, când lamaniţii au auzit aceste cuvinte, l-au primit pe el cu bucurie; şi au grăit către el: Dă-ne nouă din vinul tău ca să bem; noi suntem bucuroşi că tu ai adus vin căci noi suntem obosiţi.", "Dar Laman le-a spus: Lăsaţi-ne să păstrăm vinul nostru până când noi vom merge împotriva nefiţilor ca să ne luptăm. Dar aceste vorbe i-a făcut pe ei să dorească şi mai mult să bea din vin;", "Căci, au spus ei: Noi suntem obosiţi, de aceea, lasă-ne pe noi să luăm din vin şi să primim din când în când raţia de vin care ne va întări pe noi ca să mergem împotriva nefiţilor.", "Iar Laman le-a spus: Voi puteţi să faceţi după dorinţele voastre.", "Şi s-a întâmplat că ei au luat din vin fără măsură; şi le-a făcut plăcere şi, de aceea, au băut şi mai mult; iar acesta era tare, fiind pregătit să fie tare.", "Şi s-a întâmplat că au băut şi s-au veselit; şi încetul cu încetul s-au îmbătat.", "Şi acum, când Laman şi oamenii săi au văzut că toţi erau beţi şi erau adormiţi într-un somn adânc, s-au întors la Moroni şi i-au povestit toate lucrurile care se întâmplaseră.", "Şi acum, aceasta s-a întâmplat după planul lui Moroni. Iar Moroni îi pregătise pe oamenii săi cu arme de război; şi s-a dus la oraşul Ghid în timp ce lamaniţii erau într-un somn adânc şi erau beţi; şi au aruncat arme de război prizonierilor într-atât de mult, încât aceştia erau înarmaţi;", "Da, chiar şi femeilor lor şi tuturor copiilor lor care erau în stare să folosească o armă de război, atunci când Moroni i-a înarmat pe toţi acei prizonieri; şi toate acele lucruri au fost făcute într-o tăcere profundă.", "Dar dacă i-ar fi trezit pe lamaniţi, iată, aceştia erau beţi, iar nefiţii ar fi putut să-i ucidă pe ei.", "Dar iată, aceasta nu era dorinţa lui Moroni; el nu se bucura să ucidă sau să facă vărsare de sânge, ci se bucura să elibereze poporul său de la distrugere; şi pentru cauza aceasta el nu putea să aducă asupra lui nedreptate, el nu voia să năvălească asupra lamaniţilor şi să-i distrugă pe ei în beţia lor.", "Dar îşi îndeplinise dorinţele sale; căci îi înarmase pe prizonierii aceia nefiţi, care erau înăuntrul zidurilor oraşului, şi le dăduse lor puterea să câştige stăpânirea acelor părţi care erau înăuntrul zidurilor.", "Şi apoi, a făcut ca oamenii care erau cu el să se retragă un pas de la ei şi să înconjoare oştirile lamaniţilor.", "Acum iată, aceasta s-a întâmplat în timpul nopţii, aşa încât atunci când lamaniţii s-au trezit dimineaţa, au văzut că erau înconjuraţi de către nefiţii din afară şi că prizonierii lor erau înarmaţi înăuntru.", "Şi astfel, au văzut că nefiţii aveau putere asupra lor; şi în aceste împrejurări, au găsit că nu era potrivit ca să se lupte cu nefiţii; de aceea, căpitanii lor le-au cerut armele de război, iar ei le-au adus şi le-au abandonat la picioarele nefiţilor, rugându-se pentru milă.", "Acum iată, aceasta era dorinţa lui Moroni. El i-a luat pe ei prizonieri de război şi a pus stăpânire pe oraş; şi a făcut ca toţi prizonierii care erau nefiţi să fie eliberaţi; iar aceştia s-au unit cu armata lui Moroni şi a fost o mare întărire pentru armata lui.", "Şi s-a întâmplat că el a făcut ca lamaniţii pe care îi luase prizonieri să înceapă să muncească la întărirea fortificaţiilor de jur-împrejurul oraşului Ghid.", "Şi s-a întâmplat că atunci când a fortificat oraşul Ghid după dorinţa sa, el a făcut ca prizonierii săi să fie luaţi în oraşul Abundenţa; şi el, de asemenea, a păzit oraşul acela cu o forţă nespus de mare.", "Şi s-a întâmplat că în ciuda tuturor intrigilor lamaniţilor, ei i-au păstrat şi i-au protejat pe toţi prizonierii pe care îi luaseră; şi, de asemenea, au păstrat toate terenurile şi toate avantajele pe care le luaseră înapoi.", "Şi s-a întâmplat că nefiţii au început iarăşi să fie victorioşi şi să-şi ceară din nou drepturile şi privilegiile lor.", "De multe ori au încercat lamaniţii să-i înconjoare în timpul nopţii, dar în aceste încercări au pierdut mulţi prizonieri.", "Şi de multe ori au încercat ei să le dea din vinul lor nefiţilor, pentru ca să-i poată distruge cu otravă sau pentru a-i îmbăta.", "Dar iată, nefiţii nu erau înceţi în a-şi aduce aminte de Domnul Dumnezeul lor în timpurile lor de suferinţă. Ei nu au putut să fie prinşi în capcană; da, ei nu au vrut să guste din vinul lor, decât dacă mai întâi dădeau din el unora dintre prizonierii lamaniţi.", "Şi astfel ei au fost grijulii ca nici o otravă să nu le fie dată printre ei; căci dacă vinul lor ar otrăvi pe un lamanit, acesta ar otrăvi, de asemenea, şi pe un nefit; şi astfel au încercat ei toate băuturile lor.", "Şi acum, s-a întâmplat că era potrivit pentru Moroni să facă pregătiri ca să atace oraşul Morianton; căci iată, lamaniţii, prin muncile lor, fortificaseră oraşul Morianton până când acesta devenise nespus de puternic.", "Şi ei aduceau mereu forţe noi în acel oraş precum şi noi transporturi de provizii.", "Şi astfel s-a terminat cel de-al douăzeci şi nouălea an al domniei judecătorilor asupra poporului lui Nefi."]}, {"name": "56", "verses": ["Şi acum s-a întâmplat că la începutul celui de-al treizecilea an al domniei judecătorilor, în cea de-a doua zi a primei luni, Moroni a primit o scrisoare de la Helaman, care spunea despre treburile poporului în acea parte a ţării.", "Şi acestea sunt cuvintele pe care el le-a scris, zicând: Dragul şi preaiubitul meu frate, Moroni, în Domnul, la fel ca şi în suferinţele noastre din război; iată, fratele meu preaiubit, eu am ceva să-ţi spun ţie despre starea de război din această parte a ţării.", "Iată, două mii dintre fiii acelor oameni pe care Amon i-a adus jos din ţara lui Nefi—acum tu ştiai că aceştia erau urmaşii lui Laman, care era fiul cel mai mare al tatălui nostru, Lehi;", "Acum, nu trebuie să-ţi repet despre tradiţiile lor sau despre necredinţa lor, căci tu ştii despre toate aceste lucruri—", "De aceea, este destul pentru mine să-ţi spun că două mii dintre aceşti oameni tineri au pus mâna pe armele lor de război; şi ei au dorit ca eu să fiu conducătorul lor; şi noi am mers ca să ne apărăm ţara.", "Şi acum tu ştii, de asemenea, despre legământul pe care strămoşii lor l-au făcut, ca ei să nu pună mâna pe arme de război împotriva fraţilor lor ca să facă vărsare de sânge.", "Dar în cel de-al douăzeci şi şaselea an, atunci când ei au văzut suferinţele noastre şi îndurările noastre pentru ei, au fost gata să încalce legământul pe care îl făcuseră şi să pună mâna pe arme în apărarea noastră.", "Dar eu nu am îngăduit ca ei să-şi încalce acest legământ pe care îl făcuseră, crezând că Dumnezeu ne va întări pe noi într-atât, încât noi nu vom mai suferi din cauza îndeplinirii jurământului pe care îl făcuseră.", "Dar iată, aici este un lucru în care noi am putea să avem bucurie mare. Căci iată, în cel de-al douăzeci şi şaselea an, eu, Helaman, am pornit în marş în fruntea acestor două mii de oameni tineri către oraşul Iudeii ca să-l ajut pe Antipus, pe care tu l-ai numit conducător peste oamenii din acea parte a ţării.", "Iar eu m-am unit cu cei două mii de fii ai mei (căci ei sunt vrednici să fie numiţi fii) cu oştirea lui Antipus, iar Antipus s-a bucurat nespus de mult de această întărire; căci iată, oştirea lui fusese împuţinată de către lamaniţi, pentru că forţele lor uciseseră un mare număr dintre oamenii noştri, din care cauză noi avem de jelit.", "Cu toate acestea, noi ne putem consola cu faptul că au murit pentru cauza patriei lor şi a Dumnezeului lor, da, şi ei sunt fericiţi.", "Iar lamaniţii, de asemenea, reţinuseră mulţi prizonieri, toţi dintre ei fiind căpitani şefi, căci pe nimeni alţii n-au lăsat în viaţă. Şi noi credem că ei sunt acum, în timpul acesta, în ţara lui Nefi; asta aşa este, dacă ei nu au fost ucişi.", "Şi acum, acestea sunt oraşele pe care lamaniţii au pus stăpânire prin vărsarea sângelui atât de multor oameni viteji de-ai noştri:", "Ţara lui Manti sau oraşul lui Manti, precum şi oraşul lui Zeezrom, oraşul lui Cumeni şi oraşul lui Antipara.", "Şi acestea sunt oraşele pe care ei le stăpâneau atunci când noi am sosit în oraşul Iudeii; iar eu l-am găsit pe Antipus şi pe oamenii lui muncind din toate puterile lor ca să fortifice oraşul.", "Da, şi erau slăbiţi, atât în trup, cât şi în spirit, căci se luptaseră cu vitejie în timpul zilei şi munciseră în timpul nopţii ca să-şi păstreze oraşele; şi astfel, ei înduraseră mari suferinţe de tot felul.", "Şi acum, ei erau hotărâţi să cucerească acest loc sau să moară; de aceea, tu poţi foarte bine să crezi că această forţă mică pe care am adus-o cu mine, da, acei fii ai mei, le-au dat lor multe nădejdi şi multă bucurie.", "Şi acum s-a întâmplat că, atunci când lamaniţii au văzut că Antipus primise întărire pentru oştirea lui, ei au fost forţaţi de poruncile lui Amoron să nu se ducă împotriva oraşului Iudeii sau împotriva noastră ca să se lupte.", "Şi astfel am fost noi favorizaţi de către Domnul; căci dacă ei ar fi venit asupra noastră în slăbiciunea aceasta a noastră, ei poate că ar fi distrus mica noastră armată; dar aşa, noi am fost cruţaţi.", "Lor li se dăduse poruncă de către Amoron ca să păstreze acele oraşe pe care ei le luaseră. Şi astfel s-a terminat cel de-al douăzeci şi şaselea an. Iar la începutul celui de-al douăzeci şi şaptelea an, noi ne pregătisem oraşele noastre şi pe noi înşine pentru apărare.", "Acum, noi doream ca lamaniţii să năvălească peste noi; căci nu doream să-i atacăm pe ei în locurile lor întărite.", "Şi s-a întâmplat că noi am ţinut spioni de jur-împrejur ca să observe mişcările lamaniţilor, pentru ca aceştia să nu ne depăşească în timpul nopţii şi nici să nu atace în timpul zilei celelalte oraşe ale noastre care erau în partea de miazănoapte.", "Căci noi ştiam că în acele oraşe ei nu erau destul de puternici ca să-i întâlnească pe ei; de aceea, noi doream ca, dacă ei ne-ar fi depăşit, atunci noi să cădem în spatele lor şi astfel să-i atacăm pe la spate în timp ce ei erau întâlniţi în faţă. Noi credeam că îi vom putea învinge; dar iată, am fost dezamăgiţi în dorinţa noastră.", "Ei nu au îndrăznit să treacă înaintea noastră cu toată oştirea şi nici măcar cu o parte, de teamă că nu erau destul de puternici şi de frică să nu cadă.", "Şi nici nu au îndrăznit ei să se ducă în marş împotriva oraşului lui Zarahemla; nici n-au îndrăznit ei să treacă izvorul Sidonului, de partea cealaltă, în oraşul lui Nefiha.", "Şi astfel, cu forţele lor, ei erau hotărâţi să păstreze acele oraşe pe care le luaseră.", "Şi acum s-a întâmplat în cea de-a doua lună a acestui an că multe provizii ne-au fost aduse nouă de la părinţii celor două mii de fii ai mei.", "Şi, de asemenea, două mii de oameni au fost trimişi la noi din ţara lui Zarahemla. Şi astfel eram noi pregătiţi cu zece mii de oameni şi cu provizii pentru ei, precum şi pentru nevestele lor şi pentru copiii lor.", "Iar lamaniţii, văzând cum creşteau forţele noastre în fiecare zi şi că provizii veneau în sprijinul nostru, au început să se teamă şi au început să iasă din ascunzişurile lor pentru ca, dacă ar fi posibil, să oprească să primim noi provizii şi întăriri.", "Acum, când noi am văzut că lamaniţii au început să se neliniştească în felul acesta, am dorit să facem un şiretlic împotriva lor; de aceea, Antipus a dat ordin ca eu să înaintez în marş împreună cu fiii mei cei tineri până la un oraş vecin, ca şi cum noi căram provizii la un oraş vecin.", "Şi trebuia să mergem în marş pe lângă oraşul lui Antipara, ca şi cum ne duceam la oraşul de dincolo de acesta, la graniţele de lângă malul mării.", "Şi s-a întâmplat că noi am mărşăluit înainte, ca şi cum ne duceam cu provizii la oraşul acela.", "Şi s-a întâmplat că Antipus a înaintat mărşăluind cu o parte din armata sa, lăsând cealaltă parte ca să apere oraşul. Dar el nu a mers înainte până când eu nu am înaintat cu oştirea mea cea mică şi până când eu nu am ajuns lângă oraşul lui Antipara.", "Şi acum, în oraşul lui Antipara era staţionată cea mai puternică oştire a lamaniţilor; da, cea mai numeroasă.", "Şi s-a întâmplat că atunci când ei au fost anunţaţi de către spionii lor, au înaintat cu oştirea lor şi au venit în marş împotriva noastră.", "Şi s-a întâmplat că noi am fugit de ei către miazănoapte. Şi astfel, noi am alungat în rătăcire pe cea mai puternică oştire a lamaniţilor;", "Da, şi anume până la o distanţă destul de mare într-atât, încât atunci când ei au văzut oştirea lui Antipus urmărindu-i cu puterea sa, ei nu s-au întors nici la dreapta şi nici la stânga, ci au continuat marşul lor în linie dreaptă după noi; şi, după părerea noastră, intenţia lor era să ne ucidă pe noi înainte ca Antipus să-i cucerească pe ei; şi aceasta, pentru ca ei să nu poată fi înconjuraţi de oamenii noştri.", "Şi acum Antipus, văzând pericolul nostru, a înteţit marşul oştirii sale. Dar iată, era noapte; de aceea, ei nu ne-au cucerit pe noi şi nici Antipus nu i-a cucerit pe ei; de aceea, noi am făcut tabără pentru noapte.", "Şi s-a întâmplat că înainte de zorii dimineţii, iată, lamaniţii ne urmăreau pe noi. Acum, noi nu eram destul de puternici ca să ne luptăm cu ei; da, eu nu am putut să rabd ca fiii mei cei tineri să cadă în mâinile lor; de aceea, noi am continuat marşul nostru şi ne-am îndreptat marşul către pustiu.", "Acum, ei nu au îndrăznit să se întoarcă nici la dreapta şi nici la stânga, de frică să nu fie înconjuraţi; şi nici eu nu am vrut să mă întorc nici la dreapta şi nici la stânga, de teamă ca ei să nu mă cucerească pe mine şi ca noi să nu putem să rezistăm împotriva lor, ci să fim ucişi, iar ei să scape; şi astfel, noi am fugit toată ziua aceea în pustiu, chiar până când s-a făcut întuneric.", "Şi iarăşi s-a întâmplat că atunci când a venit lumina dimineţii, i-am văzut pe lamaniţi asupra noastră şi noi am fugit din faţa lor.", "Dar s-a întâmplat că ei nu ne-au urmărit pe noi departe şi s-au oprit; şi aceasta a fost în dimineaţa celei de-a treia zi a celei de-a şaptea luni.", "Şi acum, dacă ei au fost cuceriţi de către Antipus, noi nu ştiam; dar le-am spus oamenilor mei: Iată, noi nu ştim, dar ei s-au oprit cu scopul ca noi să năvălim împotriva lor, pentru ca ei să ne prindă în capcana lor;", "De aceea, ce spuneţi voi, fiii mei, vreţi voi să vă duceţi la luptă împotriva lor?", "Şi acum îţi spun eu ţie, confratele meu preaiubit, Moroni, că niciodată nu am văzut un curaj atât de mare; nu, nu printre toţi nefiţii.", "Căci, după cum eu îi numeam pe ei fiii mei (căci ei toţi erau foarte tineri), tot aşa mi-au spus ei: Tată, iată, Dumnezeul nostru este cu noi; şi El nu va permite ca noi să cădem; atunci, să mergem înainte; noi nu-i vom ucide pe fraţii noştri dacă ei ne vor lăsa în pace; de aceea, să mergem pentru ca ei să nu învingă armata lui Antipus.", "Acum, ei nu se luptaseră niciodată, dar nu se temeau de moarte; şi s-au gândit mai mult la libertatea părinţilor lor decât la viaţa lor; da, fuseseră învăţaţi de către mamele lor că dacă ei nu se vor îndoi, atunci Dumnezeu îi va elibera.", "Şi ei mi-au repetat mie cuvintele mamelor lor, zicând: Noi nu ne îndoim că mamele noastre au ştiut aceasta.", "Şi s-a întâmplat că eu m-am întors cu cei două mii ai mei împotriva acestor lamaniţi care ne urmăriseră. Şi acum iată, oştirile lui Antipus îi ajunseseră pe ei şi o luptă groaznică începuse.", "Oştirea lui Antipus, fiind obosită din cauza marşului atât de lung într-un timp atât de scurt, era cât pe ce să cadă în mâinile lamaniţilor; şi dacă eu nu m-aş fi întors cu cei două mii ai mei, atunci ei şi-ar fi împlinit scopul lor.", "Căci Antipus căzuse sub sabie, precum şi mulţi dintre conducătorii lui, din cauza oboselii lor care se datora vitezei marşului lor—de aceea, oamenii lui Antipus, fiind derutaţi din cauza căderii conducătorilor lor, începuseră să se predea în faţa lamaniţilor.", "Şi s-a întâmplat că lamaniţii şi-au luat curajul şi au început să-i urmărească; şi astfel lamaniţii i-au urmărit pe ei cu mare vigoare atunci când Helaman a venit din spatele lor cu cei două mii ai săi şi a început să-i ucidă foarte mult într-atât, încât întreaga oştire a lamaniţilor s-a oprit şi s-a întors către Helaman.", "Acum, când oamenii lui Antipus au văzut că lamaniţii i-au întors pe ei, şi-au adunat laolaltă pe oamenii lor şi au venit iarăşi pe la spatele lamaniţilor.", "Şi acum s-a întâmplat că noi, oamenii lui Nefi, oamenii lui Antipus şi cu mine, împreună cu cei două mii ai mei, i-am înconjurat pe lamaniţi şi i-am ucis; da, într-atât, încât ei au fost forţaţi să-şi abandoneze armele lor de război, precum şi pe ei înşişi, ca prizonieri de război.", "Şi acum s-a întâmplat că atunci când ei ni s-au predat nouă, iată, eu i-am numărat pe oamenii aceia tineri care se luptaseră împreună cu mine, de teamă că mulţi dintre ei fuseseră ucişi.", "Dar iată, spre marea mea bucurie, nici un suflet dintre ei nu căzuse la pământ; da, şi ei se luptaseră ca şi cum ar fi avut puterea lui Dumnezeu; da, niciodată nu a fost cunoscut ca alţi oameni să se fi luptat cu o putere atât de miraculoasă; şi cu o astfel de putere măreaţă au năvălit ei asupra lamaniţilor, încât i-au înfricoşat pe aceştia; şi din cauza aceasta, lamaniţii s-au predat ei înşişi ca prizonieri de război.", "Şi cum noi nu aveam nici un loc pentru prizonierii noştri ca să-i păzim, ca să-i ţinem deoparte de oştirile lamaniţilor, de aceea, noi i-am trimis pe ei în ţara lui Zarahemla şi cu o parte dintre oamenii aceia care nu fuseseră ucişi de către Antipus. Iar pe cei rămaşi i-am luat eu şi i-am unit cu Amoniţii cei tineri şi am pornit marşul nostru înapoi către oraşul Iudeii."]}, {"name": "57", "verses": ["Şi acum s-a întâmplat că eu am primit o epistolă de la Amoron, regele, spunând că, dacă i-aş elibera pe prizonierii aceia de război pe care noi îi luaserăm, atunci el ne va preda nouă oraşul Antipara.", "Dar eu am trimis o epistolă către rege, spunând că noi eram siguri că forţele noastre erau destule ca să cucerească oraşul lui Antipara prin tăria noastră; şi că dacă noi i-am preda pe prizonieri pentru acel oraş, aceasta nu ar fi înţelept din partea noastră; şi că noi am vrea să-i eliberăm pe prizonierii noştri numai printr-un schimb de prizonieri.", "Şi Amoron a refuzat epistola mea, căci nu a vrut să facă schimb de prizonieri; de aceea, noi am început să facem pregătiri ca să mergem împotriva oraşului lui Antipara.", "Dar oamenii din Antipara au părăsit oraşul şi au fugit în celelalte oraşe ale lor pe care le stăpâneau, ca să le fortifice; şi astfel, oraşul lui Antipara a căzut în mâinile noastre.", "Şi astfel s-a terminat cel de-al douăzeci şi optulea an al domniei judecătorilor.", "Şi s-a întâmplat că la începutul celui de-al douăzeci şi nouălea an, noi am primit o încărcătură de provizii şi un supliment la armata noastră, din ţara lui Zarahemla şi din ţinutul dimprejur, în număr de şase mii de oameni, în afară de cei şaizeci dintre fiii Amoniţilor care veniseră să se unească cu fraţii lor, ceata mea cea mică de două mii. Şi acum iată, noi eram puternici, da, şi, de asemenea, aveam provizii din belşug aduse nouă.", "Şi s-a întâmplat că era dorinţa noastră să purtăm o bătălie cu armata care era pusă ca să păzească oraşul Cumeni.", "Şi acum, iată, îţi voi arăta ţie că noi curând ne-am înfăptuit dorinţa; da, cu forţa noastră puternică, sau cu o parte din forţa noastră puternică, noi am înconjurat în timp de noapte oraşul Cumeni, puţin înainte de timpul când ei trebuia să primească o încărcătură cu provizii.", "Şi s-a întâmplat că noi am făcut tabără de jur-împrejurul oraşului timp de mai multe nopţi; dar noi am dormit pe săbiile noastre şi am ţinut gărzi pentru ca lamaniţii să nu vină noaptea şi să ne ucidă, ceea ce ei au încercat să facă de multe ori; dar de câte ori au încercat să facă aceasta, sângele lor a fost vărsat.", "În sfârşit, proviziile lor au sosit şi ei erau gata să intre în oraş în timpul nopţii. Iar noi, în loc să fim lamaniţi, eram nefiţi; de aceea, noi i-am luat atât pe ei, cât şi proviziile lor.", "Şi în ciuda faptului că lamaniţii erau lipsiţi de sprijinul lor în felul acesta, ei încă mai erau hotărâţi să păstreze oraşul; de aceea, devenise potrivit ca noi să luăm acele provizii şi să le trimitem în Iudea, iar pe prizonieri să-i trimitem în ţara lui Zarahemla.", "Şi s-a întâmplat că n-au trecut multe zile înainte ca lamaniţii să înceapă să-şi piardă toate nădejdile de a căpăta adăpost; de aceea, ei au predat oraşul în mâinile noastre; şi astfel, noi am înfăptuit planurile noastre de a căpăta oraşul Cumeni.", "Dar s-a întâmplat că prizonierii noştri erau atât de numeroşi încât, în ciuda numărului nostru enorm de mare, noi am fost forţaţi să ne folosim toată puterea ca să-i păstrăm sau să-i omorâm.", "Căci iată, ei încercau să se revolte în număr mare şi să se lupte cu pietre şi cu bâte sau cu orice obiect pe care puteau pune mâna într-atât, încât noi am ucis mai mult de două mii dintre ei după ce ei s-au predat ca prizonieri de război.", "De aceea, a devenit potrivit pentru noi ca să punem capăt vieţilor lor sau să-i păzim cu sabia în mână, până în vale la ţara lui Zarahemla; şi, de asemenea, proviziile noastre nu mai erau suficiente pentru oamenii noştri, ca să nu mai pomenim pe acelea pe care le luasem de la lamaniţi.", "Şi acum, în acele împrejurări critice, a devenit o problemă foarte serioasă să se ia o hotărâre în legătură cu aceşti prizonieri de război; cu toate acestea, noi am hotărât să-i trimitem pe ei la vale în ţara lui Zarahemla; de aceea, noi am ales o parte dintre oamenii noştri şi le-am dat lor răspunderea prizonierilor noştri ca să-i ducă la vale în ţara lui Zarahemla.", "Dar s-a întâmplat că în ziua următoare ei s-au întors. Şi acum iată, noi nu i-am întrebat pe ei despre prizonieri; căci iată, lamaniţii năvăliseră asupra noastră, iar ei se reîntorseseră la timp ca să ne salveze pe noi de a cădea în mâinile lor. Căci iată, Amoron trimisese în sprijinul lor un nou transport cu provizii, precum şi o numeroasă oştire de oameni.", "Şi s-a întâmplat că acei oameni pe care noi îi trimisesem cu prizonierii sosiseră la timp ca să-i respingă pe aceştia, tocmai când ei erau gata să ne cucerească.", "Dar iată, trupa mea cea mică de două mii şi şaizeci s-a luptat cu mare disperare; da, ei au fost curajoşi în faţa lamaniţilor şi au răspândit moarte printre toţi aceia care li s-au opus.", "Şi în timp ce oştirea noastră, ceea ce mai rămăsese din ea, era gata să se predea în faţa lamaniţilor, iată, acei două mii şi şaizeci au fost viteji şi nedescurajaţi.", "Da, şi ei s-au supus şi au avut grijă să execute fiecare cuvânt al poruncii întocmai; da, şi astfel lor li s-a întâmplat aşa după cum era credinţa lor; şi eu mi-am adus aminte de cuvintele despre care ei mi-au spus că mamele lor îi învăţaseră pe ei.", "Şi acum iată, acestor fii ai mei, precum şi oamenilor acelora care fuseseră aleşi ca să-i conducă pe prizonieri, le datoram noi această mare victorie; căci ei au fost cei care i-au bătut pe lamaniţi; de aceea, ei au fost goniţi înapoi în oraşul lui Manti.", "Iar noi ne-am păstrat oraşul nostru, Cumeni, şi nu am fost distruşi cu toţii de sabie; cu toate acestea, noi suferisem o mare pierdere.", "Şi s-a întâmplat că după ce lamaniţii au fugit, eu am dat imediat porunci ca oamenii mei care fuseseră răniţi să fie luaţi dintre cei morţi şi am pus ca rănile lor să fie îngrijite.", "Şi s-a întâmplat că erau două sute dintre cei două mii şi şaizeci ai mei care leşinaseră din cauza pierderii de sânge; cu toate acestea, potrivit bunătăţii lui Dumnezeu şi spre marea noastră mirare, precum şi spre bucuria întregii noastre oştiri, nu a fost nici măcar un suflet dintre ei care să fi pierit; da, şi, de asemenea, n-a fost nici un suflet dintre ei care să fi primit multe răni.", "Şi acum, supravieţuirea lor era de uimire pentru întreaga noastră oştire, da, faptul că ei fuseseră cruţaţi în timp ce o mie dintre fraţii noştri fuseseră ucişi. Iar noi atribuim pe bună dreptate aceasta puterii miraculoase a lui Dumnezeu, datorită credinţei lor nespus de mari în ceea ce fuseseră ei învăţaţi să creadă—şi anume că era un Dumnezeu drept şi că toţi cei care nu se îndoiau de aceasta erau cruţaţi prin puterea Lui minunată.", "Acum, aceasta era credinţa acestora despre care eu am vorbit; ei sunt tineri, iar minţile lor sunt curajoase; şi ei şi-au pus încrederea lor în Dumnezeu, întotdeauna.", "Şi acum s-a întâmplat că după ce noi am îngrijit astfel pe răniţii noştri şi ne-am îngropat morţii, precum şi pe morţii lamaniţilor, care erau numeroşi, iată, noi l-am întrebat pe Ghid despre prizonierii cu care ei începuseră să se ducă la vale către ţara lui Zarahemla.", "Acum, Ghid era căpitanul-şef peste trupa care fusese numită să-i păzească pe aceştia pe drumul la vale către acel ţinut.", "Şi acum, acestea sunt cuvintele pe care Ghid le-a spus către mine: Iată, noi am început să mergem la vale către ţara lui Zarahemla împreună cu prizonierii noştri. Şi s-a întâmplat că noi ne-am întâlnit cu spionii armatelor noastre care fuseseră trimişi ca să observe tabăra lamaniţilor.", "Şi ei au strigat către noi, zicând—Iată, oştirile lamaniţilor mărşăluiesc către oraşul lui Cumeni; şi iată, ei vor năvăli asupra lor, da, şi-i vor distruge pe oamenii noştri.", "Şi s-a întâmplat că prizonierii noştri au auzit strigătele lor, ceea ce i-a făcut pe ei să capete curaj; şi s-au ridicat în răzvrătire împotriva noastră.", "Şi s-a întâmplat că din cauza răzvrătirii lor, noi am făcut ca săbiile noastre să cadă asupra lor. Şi s-a întâmplat că ei s-au aruncat ca unul singur asupra săbiilor noastre; şi, făcând astfel, cei mai mulţi dintre ei au fost ucişi; iar cei rămaşi dintre ei au scăpat şi au fugit de la noi.", "Şi iată, atunci când au fugit şi nu am putut să-i prindem, noi am început să mărşăluim repede către oraşul Cumeni; şi iată, am ajuns la timp ca să-i ajutăm pe fraţii noştri în apărarea oraşului.", "Şi iată, noi suntem iarăşi eliberaţi din mâinile duşmanilor noştri. Şi binecuvântat este numele lui Dumnezeu; căci iată, El este Acela care ne-a salvat pe noi; da, care a făcut acest lucru mare pentru noi.", "Acum s-a întâmplat că atunci când eu, Helaman, am auzit aceste cuvinte ale lui Ghid, eu am fost plin de o bucurie nespusă datorită bunătăţii lui Dumnezeu pentru apărarea noastră, pentru ca noi să nu pierim; da, şi eu cred că sufletele acelora care au fost ucişi au intrat în odihna Dumnezeului lor."]}, {"name": "58", "verses": ["Şi iată, acum s-a întâmplat că scopul nostru următor era să căpătăm oraşul lui Manti; dar iată, nu a fost nici o posibilitate ca noi să-i alungăm pe ei din oraş cu trupele noastre mici. Căci iată, ei îşi aduceau aminte de ceea ce noi făcusem până atunci; de aceea, noi nu puteam să-i amăgim pe ei afară din fortăreţele lor.", "Şi ei erau atât de numeroşi faţă de oştirea noastră încât noi nu am îndrăznit să înaintăm şi să-i atacăm pe ei în fortăreţele lor.", "Da, şi a devenit potrivit ca noi să-i folosim pe oamenii noştri pentru ca să păstrăm acele părţi din ţară pe care noi le recăpătasem dintre stăpânirile noastre; de aceea, devenise potrivit ca noi să aşteptăm pentru ca să primim mai multe întăriri din ţara lui Zarahemla, precum şi o nouă încărcătură cu provizii.", "Şi s-a întâmplat că eu am trimis astfel un ambasador către guvernatorul ţării noastre ca să-l informez pe el despre treburile poporului nostru. Şi s-a întâmplat că noi am aşteptat ca să primim provizii şi întăriri din ţara lui Zarahemla.", "Dar iată, aceasta ne-a fost nouă numai de puţin folos; căci lamaniţii, de asemenea, primeau întăriri mari de la o zi la alta, precum şi multe provizii; şi acestea erau împrejurările în care ne aflam noi în această perioadă de timp.", "Iar lamaniţii năvăleau din când în când asupra noastră, fiind hotărâţi să ne distrugă prin vicleşuguri; cu toate acestea, noi nu am putut să ne ducem la luptă împotriva lor din cauza ascunzişurilor şi a fortăreţelor lor.", "Şi s-a întâmplat că noi am aşteptat în aceste împrejurări grele, timp de multe luni, chiar până când era cât pe ce să murim de foame.", "Dar s-a întâmplat că noi am primit alimente, care au fost păzite de o oştire de două mii de oameni trimişi în ajutorul nostru; şi acesta era tot ajutorul pe care l-am primit, ca să ne apărăm pe noi înşine şi patria noastră de la căderea în mâinile duşmanilor noştri, da, ca să ne luptăm cu un duşman care era nenumărat de mare.", "Şi acum, pricina acestei încurcături, sau pricina pentru care ei nu ne-au trimis mai multe întăriri, noi nu o cunoaştem; de aceea, noi eram supăraţi şi plini de teamă ca nu cumva prin orice mijloace judecata lui Dumnezeu să nu vină asupra ţării noastre, pentru subjugarea şi distrugerea noastră totală.", "De aceea, noi ne-am revărsat sufletele noastre în rugăciune către Dumnezeu, pentru ca El să ne întărească şi să ne elibereze din mâinile duşmanilor noştri, da, şi, de asemenea, să ne dea nouă putere ca să putem să ne apărăm oraşele noastre şi pământurile noastre şi avuţiile noastre pentru sprijinul poporului nostru.", "Da, şi s-a întâmplat că Domnul Dumnezeul nostru ne-a vizitat pe noi cu asigurarea că El ne va elibera; da, într-atât, încât El a vorbit cuvinte aducătoare de pace către sufletele noastre şi ne-a adus nouă multă credinţă şi a făcut ca noi să nădăjduim că vom fi eliberaţi de El.", "Şi noi am căpătat curaj cu forţele noastre mici pe care le primisem; şi am fost fermi hotărâţi să-i cucerim pe duşmanii noştri şi să ne păstrăm pământurile noastre şi bunurile noastre şi nevestele noastre şi copiii noştri şi cauza libertăţii noastre.", "Şi astfel, noi ne-am dus cu toată puterea noastră împotriva lamaniţilor care erau în oraşul lui Manti; şi ne-am instalat corturile la marginea pustiului, care era lângă oraş.", "Şi s-a întâmplat că în ziua următoare, atunci când lamaniţii au văzut că noi eram la graniţele de lângă pustiul care era lângă oraş, ei şi-au trimis spionii de jur-împrejurul nostru, pentru ca să descopere numărul nostru şi puterea oştirii noastre.", "Şi s-a întâmplat că atunci când ei au văzut că noi nu eram puternici, după numărul nostru, şi temându-se că noi le vom tăia lor drumul către ajutoarele lor, dacă nu vor năvăli să se bată împotriva noastră şi să ne omoare şi, de asemenea, crezând că ei puteau să ne distrugă cu uşurinţă cu oştirile lor numeroase, ei au început să facă pregătiri ca să năvălească asupra noastră în bătălie.", "Şi atunci când noi am văzut că ei făceau pregătiri ca să năvălească împotriva noastră, iată, eu am făcut ca Ghid, împreună cu un număr mic de oameni, să se strecoare în ascuns în pustiu şi, de asemenea, ca şi Teomner împreună cu un număr mic de oameni să se strecoare în ascuns în pustiu.", "Acum, Ghid şi oamenii lui erau în partea dreaptă, iar ceilalţi erau în partea stângă; şi atunci când ei s-au strecurat astfel în ascuns, iată, eu am rămas împreună cu restul oştirii mele în acelaşi loc în care noi ne instalasem corturile de la început, până când lamaniţii ar fi ieşit la luptă.", "Şi s-a întâmplat că lamaniţii au ieşit împreună cu oştirile lor numeroase împotriva noastră. Şi atunci când ei au venit şi erau cât pe ce să năvălească asupra noastră cu săbiile, eu am făcut ca oamenii mei, aceia care erau cu mine, să se retragă în pustiu.", "Şi s-a întâmplat că lamaniţii ne-au urmărit cu mare repeziciune, căci ei doreau foarte mult să ne cucerească şi să ne ucidă; de aceea, ei ne-au urmărit pe noi în pustiu; iar noi am trecut printre Ghid şi Teomner, în aşa fel încât ei nu au fost descoperiţi de către lamaniţi.", "Şi s-a întâmplat că atunci când lamaniţii au trecut sau când oştirea a trecut, atunci Ghid şi Teomner s-au ridicat din locurile lor secrete şi le-au tăiat drumul spionilor lamaniţilor pentru ca ei să nu poată să se reîntoarcă în oraş.", "Şi s-a întâmplat că atunci când ei le-au retezat lor drumul, ei au fugit către oraş şi au căzut peste străjile care fuseseră lăsate ca să păzească, în aşa fel încât ei i-au distrus pe aceştia şi au pus stăpânire pe oraş.", "Acum, aceasta s-a întâmplat pentru că lamaniţii au îngăduit ca întreaga lor oştire, în afară numai de câteva străji, să fie dusă în rătăcire în pustiu.", "Şi s-a întâmplat că Ghid şi Teomner au căpătat în felul acesta stăpânire peste întăriturile lor. Şi s-a întâmplat că noi ne-am dus în drumul nostru, după ce călătorisem mult prin pustiu către ţara lui Zarahemla.", "Iar atunci când lamaniţii au văzut că ei mărşăluiau înspre ţara lui Zarahemla, ei au fost nespus de înfricoşaţi ca nu cumva să fi fost un plan pentru ca ei să fie duşi către distrugere; de aceea, au început iarăşi să se retragă în pustiu, da, şi anume înapoi pe acelaşi drum pe care veniseră.", "Şi iată, era noapte şi ei şi-au pus corturile, căci căpitanii-şefi ai lamaniţilor credeau că nefiţii erau obosiţi din cauza marşului lor; şi crezând că ei alungaseră întreaga lor oştire, de aceea, nu s-au gândit de loc la oraşul lui Manti.", "Acum, s-a întâmplat că atunci când s-a lăsat noaptea, eu am făcut ca oamenii mei să nu doarmă, ci să înainteze în marş pe alt drum către ţara lui Manti.", "Şi din cauza marşului acestuia al nostru în timp de noapte, iată, în ziua următoare noi eram dincolo de lamaniţi în aşa fel încât noi am ajuns înaintea lor în oraşul lui Manti.", "Şi astfel s-a întâmplat că prin acest şiretlic noi am pus stăpânire pe oraşul lui Manti fără vărsare de sânge.", "Şi s-a întâmplat că atunci când oştirile lamaniţilor au ajuns lângă oraş şi au văzut că noi eram pregătiţi să-i întâlnim, au fost nespus de uimiţi şi loviţi de o mare frică într-atât, încât au fugit în pustiu.", "Da, şi s-a întâmplat că oştirile lamaniţilor au fugit din toată această parte a ţării. Dar iată, ei au luat cu ei pe multe femei şi copii afară din ţară.", "Şi acele oraşe care fuseseră ocupate de lamaniţi, toate sunt acum în stăpânirea noastră; iar părinţii noştri şi femeile noastre şi copiii noştri se reîntorc la casele lor, în afară de cei care au fost luaţi prizonieri şi duşi afară de către lamaniţi.", "Dar iată, oştirile noastre sunt mici pentru ca să apere un număr atât de mare de oraşe şi avuţii atât de mari.", "Dar iată, noi credem în Dumnezeul nostru care ne-a dat nouă victorii asupra acelor ţinuturi într-atât, încât noi am căpătat acele oraşe şi acele pământuri care erau ale noastre.", "Acum, noi nu cunoaştem pricina pentru care guvernul nu ne dă nouă mai multă putere; şi nici acei oameni care au năvălit la noi nu cunosc pricina pentru care noi nu am primit putere mai mare.", "Iată, noi nu ştim decât că voi nu aveţi succes şi că voi v-aţi retras forţele în acel colţ de ţară; dacă este aşa, atunci noi nu vrem să cârtim.", "Şi dacă nu este aşa, atunci iată, noi ne temem că este o dezbinare în guvern şi de aceea nouă nu ni s-au trimis mai mulţi oameni în ajutor; căci noi ştim că ei sunt mai mulţi decât aceia pe care ni i-au trimis.", "Dar iată, aceasta nu are nici o importanţă—noi avem încredere că Dumnezeu ne va elibera, în ciuda slăbiciunii oştirilor noastre, da, şi ne va elibera din mâinile duşmanilor noştri.", "Iată, acesta este cel de-al douăzeci şi nouălea an, către sfârşitul lui, şi noi suntem în posesia pământurilor noastre; iar lamaniţii au fugit în ţara lui Nefi.", "Iar aceia dintre fiii oamenilor lui Amon despre care eu am vorbit cu atâta laudă sunt cu mine în oraşul lui Manti; iar Domnul i-a sprijinit pe ei şi i-a păzit ca să nu cadă sub sabie într-atât, încât nici măcar un suflet nu a fost ucis.", "Dar iată, ei au primit multe răni; cu toate acestea, au stat neclintiţi în acea libertate prin care Dumnezeu i-a făcut pe ei liberi; şi ei sunt riguroşi în a-şi aminti de Domnul, Dumnezeul lor în fiecare zi; da, ei sunt atenţi, continuu, la păstrarea statutelor Lui şi a judecăţilor Lui şi a poruncilor Lui; iar credinţa lor în profeţiile despre ceea ce va veni este puternică.", "Şi acum, fratele meu preaiubit, Moroni, fie ca Domnul Dumnezeul nostru, care ne-a mântuit pe noi şi ne-a eliberat pe noi, să te păstreze pe tine întotdeauna în prezenţa Sa; da, şi fie ca El să favorizeze acest popor, în aşa fel încât voi să aveţi succes în căpătarea tuturor avuţiilor pe care lamaniţii le-au luat de la noi, care erau pentru sprijinul nostru. Şi acum, iată, eu termin epistola mea. Eu sunt Helaman, fiul lui Alma."]}, {"name": "59", "verses": ["Acum, s-a întâmplat în cel de al treizecilea an al domniei judecătorilor asupra poporului lui Nefi, după ce Moroni a primit şi a citit epistola lui Helaman, că el a fost nespus de bucuros datorită prosperităţii, da, a succesului nespus de mare pe care Helaman îl avusese, căpătând acele pământuri care fuseseră pierdute.", "Da, şi el a făcut cunoscut către întregul său popor, în tot ţinutul dimprejur, în partea aceea unde era el, că şi ei trebuia să se bucure.", "Şi s-a întâmplat că el a trimis imediat o epistolă către Pahoran, dorind ca el să-i facă pe oameni să se adune laolaltă ca să-l întărească pe Helaman sau pe oştirile lui Helaman, într-atât, încât el să poată cu uşurinţă să apere acea parte a ţării pe care el o cucerise cu succes într-un chip atât de miraculos.", "Şi s-a întâmplat că atunci când Moroni a trimis această epistolă către ţara lui Zarahemla, el a început iarăşi să facă un plan ca să poată căpăta restul acelor posesiuni şi oraşe pe care lamaniţii le luaseră de la ei.", "Şi s-a întâmplat că în timp ce Moroni făcea astfel pregătiri să meargă la bătălie împotriva lamaniţilor, iată, oamenii lui Nefiha, care erau adunaţi laolaltă din oraşul lui Moroni şi din oraşul lui Lehi şi din oraşul lui Morianton, au fost atacaţi de către lamaniţi.", "Da, chiar şi aceia care fuseseră forţaţi să fugă din ţara lui Manti, precum şi din ţinutul dimprejur, veniseră şi se uniseră cu lamaniţii în această parte a ţării.", "Şi astfel, ei fiind nespus de numeroşi, da, şi primind întăriri în fiecare zi, la porunca lui Amoron, au mers înainte împotriva poporului lui Nefiha şi au început să-i măcelărească pe aceştia într-un măcel foarte mare.", "Iar oştirile lor erau atât de numeroase, încât cei rămaşi dintre oamenii lui Nefiha au fost forţaţi să fugă din faţa lor; şi ei chiar au venit şi s-au unit cu armata lui Moroni.", "Şi acum, cum Moroni credea că trebuia să fie oameni trimişi în oraşul lui Nefiha ca să-i ajute pe oameni să păstreze oraşul şi ştiind că era mai uşor ca oraşul să fie apărat să nu cadă în mâinile lamaniţilor decât să-l recaptureze de la ei, el a crezut că era mai uşor pentru ei să păstreze acel oraş.", "De aceea, el şi-a păstrat toată forţa ca să apere acele locuri pe care el le recucerise.", "Şi acum, când Moroni a văzut că oraşul lui Nefiha a fost pierdut, el a fost foarte supărat şi a început să se întrebe, din cauza ticăloşiei poporului, dacă nu cumva ei vor cădea în mâinile fraţilor lor.", "Acum, acesta a fost cazul cu toţi căpitanii-şefi ai lui. Ei s-au îndoit şi, de asemenea, s-au minunat din cauza ticăloşiei poporului; şi aceasta din cauza succesului lamaniţilor asupra lor.", "Şi s-a întâmplat că Moroni a fost furios pe guvern din cauza indiferenţei sale în ceea ce privea libertatea ţării lor."]}, {"name": "60", "verses": ["Şi s-a întâmplat că el a scris iarăşi către guvernatorul ţării, care era Pahoran; şi acestea sunt cuvintele pe care el le-a scris, zicând: Iată, eu adresez epistola mea către Pahoran, în oraşul lui Zarahemla, care este judecător şef şi guvernator peste ţară, precum şi către toţi aceia care au fost aleşi de acest popor ca să guverneze şi să conducă treburile acestui război.", "Căci iată, eu am să le spun ceva, într-un fel de condamnare; căci iată, voi înşivă ştiţi că aţi fost numiţi pentru ca să adunaţi laolaltă oameni şi să-i înarmaţi cu săbii şi cu paloşe şi cu tot felul de arme de război de toate felurile şi să-i trimiteţi împotriva lamaniţilor, în orice parte pe unde aceştia ar veni în ţara noastră.", "Şi acum iată, îţi spun ţie că eu însumi, precum şi oamenii mei şi, de asemenea, Helaman şi oamenii lui, am suferit nespus de multe suferinţe; da, până şi foame, sete şi oboseală şi tot felul de suferinţe de toate felurile.", "Dar iată, dacă acestea ar fi singurele suferinţe pe care le-am avut, atunci noi nu am cârti şi nici nu ne-am plânge.", "Dar iată, mare a fost măcelul printre oamenii noştri; da, mii au căzut sub sabie, în timp ce ar fi putut să fie altfel dacă voi aţi fi dat oştirilor noastre destulă putere şi ajutor pentru ei. Da, mare a fost neglijenţa voastră faţă de noi.", "Şi acum iată, noi dorim să cunoaştem pricina acestei nespus de mari neglijenţe; da, noi dorim să cunoaştem pricina stării voastre de nepăsare.", "Puteţi voi să vă gândiţi să staţi pe tronurile voastre într-o stare de încremenire nepăsătoare, în timp ce duşmanii voştri împrăştie lucrarea morţii printre voi? Da, în timp ce ei ucid pe mii dintre fraţii voştri—", "Da, chiar şi aceia care s-au uitat în sus către voi pentru protecţie, da, v-au pus pe voi într-o poziţie din care voi aţi fi putut să-i ajutaţi pe ei, da, voi aţi fi putut să le trimiteţi lor oştiri, să-i întăriţi pe ei şi să salvaţi mii dintre ei de la căderea sub sabie.", "Dar iată, aceasta nu este totul—voi aţi refuzat să le daţi lor din proviziile voastre într-atât, încât mulţi dintre ei au luptat şi şi-au sângerat vieţile din cauza dorinţelor mari pe care ei le-au avut pentru bunăstarea acestui popor; da, şi ei au făcut aceasta atunci când erau gata să piară de foame din cauza neglijenţei voastre nespus de mari faţă de ei.", "Şi acum, fraţii mei preaiubiţi—căci voi ar trebui să fiţi iubiţi; da, şi voi ar trebui să munciţi cu mai multă sârguinţă pentru bunăstarea şi libertatea acestui popor; dar iată, voi i-aţi neglijat pe ei atât de mult, încât sângele multor mii va veni asupra capului vostru pentru răzbunare; da, căci lui Dumnezeu îi erau cunoscute toate strigătele şi suferinţele lor—", "Iată, aţi putut voi să credeţi că puteaţi să staţi pe tronurile voastre şi că datorită bunătăţii fără margini a lui Dumnezeu voi puteaţi să nu faceţi nimic şi totuşi El v-ar fi eliberat pe voi? Iată, dacă voi aţi crezut aceasta, atunci aţi crezut în zadar.", "Credeţi voi că, deoarece atât de mulţi dintre fraţii voştri au fost ucişi, aceasta este din cauza ticăloşiei lor? Vă zic eu vouă, dacă voi aţi crezut aceasta, atunci voi aţi crezut în zadar; căci, vă spun eu vouă, mulţi sunt aceia care au căzut sub sabie; şi iată, aceasta este condamnarea voastră;", "Căci Domnul a îngăduit ca cei drepţi să fie ucişi, în aşa fel încât dreptatea şi judecata Lui să se abată asupra celor păcătoşi; de aceea, voi nu trebuie să credeţi că cei drepţi sunt pierduţi pentru că sunt ucişi; dar iată, ei intră în odihna Domnului, Dumnezeului lor.", "Şi acum iată, vă spun eu vouă, mă tem nespus de mult că judecăţile lui Dumnezeu vor veni asupra acestui popor din cauza indolenţei lui, da, şi anume din cauza indolenţei guvernului nostru şi a neglijenţei sale nespus de mari faţă de fraţii lor, da, faţă de aceia care au fost ucişi.", "Căci, dacă nu ar fi fost ticăloşia care a început întâi în capul nostru, noi am fi putut rezista duşmanilor noştri, iar ei nu ar fi putut să câştige putere asupra noastră.", "Da, dacă nu ar fi fost pentru războiul care a izbucnit între noi înşine; da, dacă nu ar fi fost pentru aceşti regalişti, din cauza cărora a fost atât de multă vărsare de sânge printre noi; da, la timpul acela noi aveam conflicte între noi înşine; dacă noi ne-am fi unit puterile aşa cum făcusem până atunci; da, dacă nu ar fi fost pentru dorinţa de putere şi autoritate pe care acei regalişti doreau să o aibă asupra noastră; dacă ei ar fi fost credincioşi cauzei libertăţii noastre şi dacă s-ar fi unit cu noi şi dacă ar fi mers înainte împotriva duşmanilor noştri, în loc să-şi ia săbiile împotriva noastră, ceea ce a fost pricina unei vărsări de sânge atât de mari printre noi; da, dacă noi am fi mers înainte împotriva lor, cu puterea Domnului, noi am fi putut să-i împrăştiem pe duşmanii noştri, căci lucrul acesta ar fi fost făcut în acord cu îndeplinirea cuvântului Lui.", "Dar iată, acum lamaniţii vin asupra noastră, punând stăpânire pe pământurile noastre; şi ei îi ucid pe oamenii noştri cu sabia, da, femeile noastre şi copiii noştri; şi, de asemenea, îi iau pe ei robi, făcându-i să sufere tot felul de suferinţe; şi aceasta din cauza ticăloşiei mari a acelora care caută putere şi autoritate, da, şi anume a acelor regalişti.", "Dar de ce aş mai spune eu despre acest lucru? Căci noi nu ştim dacă nu cumva chiar voi înşivă căutaţi autoritate. Noi nu ştim dacă nu cumva voi înşivă sunteţi trădători ai patriei voastre.", "Ori, este adevărat că voi ne-aţi neglijat pe noi pentru că voi sunteţi în inima ţării noastre şi sunteţi înconjuraţi de siguranţă, că voi nu aţi pus ca să ni se trimită nouă mâncare şi, de asemenea, oameni ca să ne întărească oştirile noastre?", "Aţi uitat voi poruncile Domnului, Dumnezeului vostru? Da, aţi uitat voi robia strămoşilor voştri? Aţi uitat voi de cât de multe ori am fost eliberaţi din mâinile duşmanilor noştri?", "Sau credeţi voi că Domnul încă ne va mai elibera pe noi, atunci când noi şedem pe tronurile noastre şi nu ne folosim de mijloacele pe care Domnul ni le-a dat nouă?", "Da, veţi şedea voi în lenevie, în timp ce sunteţi înconjuraţi de mii, da, de zeci de mii, care, de asemenea, stau în lenevie, în timp ce mii în jurul vostru, la graniţele ţării, cad sub sabie, da, răniţi şi sângerând?", "Credeţi voi că Dumnezeu va privi la voi ca la nişte oameni fără de păcat, în timp ce voi staţi nemişcaţi şi priviţi la aceste lucruri? Iată, vă zic eu vouă: Nu. Acum, aş vrea ca voi să vă aduceţi aminte că Dumnezeu a spus că vasul trebuie să fie curăţat mai întâi pe dinăuntru, iar apoi vasul trebuie, de asemenea, să fie curăţat pe dinafară.", "Şi acum, dacă voi nu vă pocăiţi pentru ceea ce aţi făcut şi dacă nu începeţi să vă ridicaţi şi să vă mişcaţi şi să trimiteţi mâncare şi oameni către noi şi către Helaman, pentru ca el să poată să sprijine acele părţi ale ţării pe care le-a recâştigat şi pentru ca noi să putem, de asemenea, să recâştigăm ceea ce a mai rămas din posesiunile noastre în aceste regiuni, iată, atunci va fi potrivit ca noi să nu ne mai luptăm cu lamaniţii până când nu vom curăţa vasul nostru pe dinăuntru, da, chiar capul cel mare al guvernului nostru.", "Şi dacă voi nu îmi aprobaţi epistola şi nu veniţi şi nu-mi arătaţi un adevărat spirit de libertate şi dacă nu vă străduiţi să ne întăriţi şi să ne fortificaţi oştirile noastre şi să le daţi lor mâncare pentru sprijinul lor, atunci iată, eu voi lăsa o parte dintre oamenii mei cei liberi ca să apere această parte a ţării noastre şi voi lăsa puterea şi binecuvântarea lui Dumnezeu asupra lor, pentru ca nici o altă putere să nu poată acţiona împotriva lor—", "Şi aceasta datorită credinţei lor nespus de mari şi a răbdării lor mari în mijlocul suferinţelor lor—", "Şi voi veni la voi; şi dacă va exista vreunul dintre voi care are dorinţă de libertate, da, dacă va mai fi rămas măcar o scânteie de libertate, iată, eu voi aţâţa răscoale printre voi, chiar până când cei care au dorinţa să uzurpe puterea şi autoritatea vor fi nimiciţi.", "Da, iată, eu nu mă tem de puterea sau de autoritatea voastră, ci Dumnezeul meu este Acela de care eu mă tem; şi potrivit poruncilor Lui îmi iau eu sabia ca să apăr cauza patriei mele; şi din cauza de nedreptăţii voastre am suferit noi o pierdere atât de mare.", "Iată, a venit timpul, da, timpul a venit când, dacă voi nu vă puneţi în mişcare cu repeziciune pentru apărarea patriei voastre şi a celor mici ai voştri, atunci sabia dreptăţii va atârna deasupra voastră; da, şi ea va cădea asupra voastră şi se va abate chiar până la distrugerea voastră totală.", "Iată, eu aştept ajutor de la voi; şi dacă nu ne daţi ajutor, iată, eu voi veni la voi, chiar în ţara lui Zarahemla, şi vă voi lovi cu sabia într-atât, încât nu veţi mai avea putere să frânaţi progresul acestui popor, în cauza noastră pentru libertate.", "Căci iată, Domnul nu va îngădui ca voi să trăiţi şi să vă întăriţi în nedreptatea voastră, pentru ca să distrugeţi poporul Lui cel drept.", "Iată, puteţi voi să credeţi că Domnul vă va cruţa pe voi şi va veni cu judecată împotriva lamaniţilor, atunci când tradiţia strămoşilor lor este aceea care a pricinuit ura lor, da, şi aceasta a fost dublată de aceia care au fost disidenţi dintre noi, în timp ce nedreptatea voastră este din cauza dragostei voastre pentru glorie şi pentru lucrurile deşarte ale lumii?", "Voi ştiţi că încălcaţi legile lui Dumnezeu; şi voi ştiţi că le călcaţi pe acestea în picioare. Iată, Domnul mi-a spus: Dacă aceia pe care voi i-aţi numit guvernatorii voştri nu se pocăiesc de păcatele şi de nedreptăţile lor, atunci voi va trebui să vă duceţi să vă luptaţi împotriva lor.", "Şi acum iată, eu, Moroni, sunt forţat, potrivit legământului pe care l-am făcut ca să păstrez poruncile lui Dumnezeu; de aceea, eu doresc ca voi să respectaţi cuvântul lui Dumnezeu şi să trimiteţi cu grabă către mine provizii şi oameni, precum şi către Helaman.", "Şi iată, dacă voi nu veţi face aceasta, atunci eu voi veni către voi cu grabă; căci iată, Dumnezeu nu va îngădui ca noi să pierim de foame; de aceea, El ne va da nouă din mâncarea voastră, chiar dacă aceasta se va întâmpla prin sabie. Acum vedeţi să îndepliniţi cuvântul lui Dumnezeu.", "Iată, eu sunt Moroni, căpitanul-şef al vostru. Eu nu caut putere, ci caut ca s-o dobor pe aceasta. Eu nu caut onoarea lumii, ci slava Dumnezeului meu, precum şi libertatea şi bunăstarea patriei mele. Şi astfel îmi închei eu epistola."]}, {"name": "61", "verses": ["Iată, acum s-a întâmplat că scurt timp după ce Moroni trimisese epistola sa către guvernatorul şef, el a primit o epistolă de la Pahoran, guvernatorul şef. Şi acestea sunt cuvintele pe care le-a primit:", "Eu, Pahoran, care sunt guvernatorul şef al acestei ţări, trimit aceste cuvinte lui Moroni, căpitanul şef al armatei. Iată, îţi spun ţie, Moroni, că nu mă bucur de suferinţele tale mari, da, şi aceasta îmi întristează sufletul.", "Dar iată, există unii care se bucură de suferinţele voastre, da, într-atât, încât s-au ridicat în rebeliune împotriva mea, precum şi a acelora dintre oamenii mei care sunt oameni liberi, da, iar aceia care s-au ridicat sunt foarte numeroşi.", "Iar aceia care au căutat să-mi ia scaunul de judecată, aceia sunt pricina acestei nedreptăţi mari; căci ei au folosit multe linguşeli şi au dus în rătăcire inimile multor oameni, ceea ce va fi pricina unor mari suferinţe printre noi; ei au împiedicat ca proviziile noastre să fie trimise şi i-au intimidat pe oamenii noştri liberi pentru ca aceştia să nu vină la voi.", "Şi iată, ei m-au alungat pe mine din faţa lor, iar eu am fugit în ţara lui Ghedeon împreună cu atât de mulţi oameni cât a fost posibil să obţin.", "Şi iată, am trimis o veste prin această parte a ţării; şi iată, ei se adună în cete mari pe lângă noi zilnic, cu armele lor, pentru apărarea patriei lor şi a libertăţii lor, precum şi pentru ca să răzbune nedreptăţile care ne-au fost făcute.", "Şi ei au venit la noi aşa încât cei care s-au ridicat în răzvrătire împotriva noastră sunt învinşi, da, într-atât, încât ei se tem de noi şi nu îndrăznesc să iasă afară împotriva noastră ca să se bată.", "Ei au pus stăpânire pe ţară sau pe oraşul lui Zarahemla; au numit un rege peste ei, iar acesta i-a trimis o scrisoare regelui lamaniţilor prin care a intrat într-o alianţă cu el; în care alianţă el a fost de acord ca să păstreze oraşul lui Zarahemla, ceea ce a crezut că-i va face pe lamaniţi să cucerească restul ţării, iar el să fie pus rege peste acest popor atunci când ei vor fi cuceriţi de lamaniţi.", "Şi acum, în epistola ta, m-ai criticat pe mine, dar aceasta nu are nici o importanţă; eu nu sunt mânios, ci mă bucur de mărinimia inimii tale. Eu, Pahoran, nu caut putere decât numai ca să-mi păstrez scaunul de judecată pentru ca să apăr drepturile şi libertăţile poporului meu. Sufletul meu stă neclintit în acea libertate în care Dumnezeul nostru ne-a făcut pe noi liberi.", "Şi acum, iată, noi ne vom împotrivi ticăloşiei, chiar până la vărsare de sânge. Noi nu vom vărsa sângele lamaniţilor dacă ei vor rămâne în ţara lor.", "Nu vom vărsa sângele fraţilor noştri dacă ei nu se vor ridica în răzvrătire şi dacă nu vor lua sabia împotriva noastră.", "Noi ne vom supune jugului sclaviei, dacă lucrul acesta ar fi cerut de către dreptatea lui Dumnezeu sau dacă El ne-ar porunci s-o facem.", "Dar iată, El nu ne va porunci să ne supunem pe noi înşine duşmanilor noştri, ci să ne punem nădejdea în El, iar El ne va elibera.", "De aceea, fratele meu preaiubit, Moroni, să ne împotrivim răului, iar oricărui rău căruia noi nu putem să ne împotrivim prin cuvânt, cum ar fi răzvrătirile şi neînţelegerile, să ne împotrivim lor cu săbiile noastre pentru ca să ne putem păstra libertatea, pentru ca să ne putem bucura de privilegiul cel mare al Bisericii noastre şi în cauza Mântuitorului şi Dumnezeului nostru.", "De aceea, vino la mine cu grabă, împreună cu câţiva dintre oamenii tăi şi lasă-i pe ceilalţi în seama lui Lehi şi a lui Teancum; dă-le lor puterea să ducă războiul în acea parte a ţării, în acord cu Spiritul lui Dumnezeu care este, de asemenea, spiritul libertăţii care este în ei.", "Iată, eu le-am trimis ceva provizii pentru ca ei să nu piară până când tu vei veni la mine.", "Adună laolaltă oricât de multă forţă poţi în timpul drumului tău încoace, iar noi ne vom duce în grabă împotriva acelor disidenţi, în puterea Dumnezeului nostru, în acord cu credinţa care este în noi.", "Şi vom pune noi stăpânire pe oraşul lui Zarahemla pentru ca să putem obţin mai multe alimente ca să le trimitem lui Lehi şi lui Teancum; da, vom merge noi împotriva lor în puterea Domnului şi vom pune capăt la această mare nedreptate.", "Şi acum, Moroni, eu mă bucur de primirea scrisorii tale, căci am fost întrucâtva îngrijorat în legătură cu ceea ce noi trebuia să facem, dacă ar fi drept din partea noastră să mergem împotriva fraţilor noştri.", "Dar tu ai spus că dacă ei nu se pocăiesc, atunci Domnul ţi-a poruncit ţie să mergi împotriva lor.", "Vezi să-i întăreşti pe Lehi şi pe Teancum în Domnul; spune-le lor să nu se teamă, căci Dumnezeu îi va elibera pe ei, da, şi, de asemenea, pe toţi aceia care stau neclintiţi în acea libertate prin care Dumnezeu i-a făcut pe ei liberi. Şi acum, eu închei epistola mea către fratele meu preaiubit, Moroni."]}, {"name": "62", "verses": ["Şi acum s-a întâmplat că atunci când Moroni a primit această epistolă, inima lui a prins curaj; şi el a fost plin de mare bucurie datorită credinţei lui Pahoran, pentru că el, de asemenea, nu era un trădător al libertăţii şi al cauzei patriei sale.", "Dar el, de asemenea, a jelit nespus de mult din cauza nedreptăţii acelora care-l alungaseră pe Pahoran din scaunul de judecată, da, în sfârşit, din cauza acelora care se răzvrătiseră împotriva patriei lor şi, de asemenea, împotriva Dumnezeului lor.", "Şi s-a întâmplat că Moroni a luat un număr mic de oameni, aşa cum era dorinţa lui Pahoran, şi le-a dat lui Lehi şi lui Teancum comanda peste restul armatei sale şi apoi a plecat în marş către ţara lui Ghedeon.", "Şi el a înălţat drapelul libertăţii în orice loc în care a intrat şi a adunat orice forţe a putut în marşul său către ţara lui Ghedeon.", "Şi s-a întâmplat că mii s-au adunat sub steagul lui şi şi-au luat săbiile în apărarea libertăţii lor pentru ca ei să nu cadă în sclavie.", "Şi astfel, când Moroni a adunat laolaltă pe toţi oamenii pe care a putut să-i adune în tot drumul său, el a ajuns în ţara lui Ghedeon; şi unindu-şi forţele sale cu acelea ale lui Pahoran, ei au devenit peste măsură de puternici, chiar mai puternici decât oamenii lui Pacus, care era regele acelor disidenţi, care îi alungaseră pe oamenii liberi afară din ţara lui Zarahemla şi pusesera stăpânire pe ţară.", "Şi s-a întâmplat că Moroni şi Pahoran au năvălit cu oştirile lor în ţara lui Zarahemla şi au înaintat împotriva oraşului şi i-au întâlnit pe oamenii lui Pacus, aşa încât ei s-au luptat cu ei.", "Şi iată, Pacus a fost ucis, iar oamenii lui au fost luaţi prizonieri, iar Pahoran a fost reinstalat în scaunul lui de judecată.", "Iar oamenii lui Pacus şi-au primit judecata lor în acord cu legea şi, la fel, acei regalişti care fuseseră luaţi şi aruncaţi în închisoare; şi ei au fost executaţi, în acord cu legea; da, acei oameni ai lui Pacus şi acei regalişti, toţi care nu voiau să pună mâna pe arme în apărarea patriei lor, dar care voiau să lupte împotriva ei, au fost executaţi.", "Şi astfel a devenit necesar ca această lege să fie respectată cu stricteţe pentru siguranţa patriei lor; da, şi oricine a fost găsit tăgăduind libertatea lor a fost executat în grabă, în acord cu legea.", "Şi astfel s-a terminat cel de-al treizecilea an al domniei judecătorilor peste poporul lui Nefi; Moroni şi Pahoran restabilind pacea în ţara lui Zarahemla printre poporul lor şi aducând moarte tuturor acelora care nu au fost credincioşi cauzei libertăţii.", "Şi s-a întâmplat că la începutul celui de-al treizeci şi unulea an al domniei judecătorilor asupra poporului lui Nefi, Moroni, imediat, a făcut ca fie trimise provizii şi să fie trimisă o oştire de şase mii de oameni lui Helaman ca să-l ajute pe el în apărarea acelei părţi a ţării.", "Şi el, de asemenea, a făcut ca o oştire de şase mii de oameni, cu o cantitate destulă de alimente, să fie trimisă către oştirile lui Lehi şi Teancum. Şi s-a întâmplat că aceasta s-a făcut pentru ca să întărească ţara împotriva lamaniţilor.", "Şi s-a întâmplat că Moroni şi Pahoran, lăsând o ceată mare de oameni în ţara lui Zarahemla, au pornit în marş cu o ceată mare de oameni către ţara lui Nefiha, fiind hotărâţi să-i învingă pe lamaniţi în oraşul acela.", "Şi s-a întâmplat că în timp ce ei mergeau în marş către ţară, au luat o ceată mare de oameni de la lamaniţi şi i-au ucis pe mulţi dintre ei şi le-au luat proviziile şi armele lor de război.", "Şi s-a întâmplat că după ce i-au luat pe ei, i-au făcut pe aceştia să intre într-un legământ, şi anume, că ei nu vor mai lua armele de război împotriva nefiţilor.", "Şi atunci când au intrat în acest legământ, ei i-au trimis pe ei să trăiască împreună cu poporul lui Amon; iar cei care nu fuseseră ucişi erau în număr cam de patru mii.", "Şi s-a întâmplat că după ce i-au trimis pe ei, şi-au continuat marşul lor către ţara lui Nefiha. Şi s-a întâmplat că atunci când au ajuns la oraşul lui Nefiha şi-au pus corturile lor în câmpiile lui Nefiha, care erau lângă oraşul lui Nefiha.", "Acum, Moroni dorea ca lamaniţii să vină afară şi să se lupte împotriva lor în acele câmpii; dar lamaniţii, cunoscându-le marele lor curaj şi văzând numărul lor mare, nu au îndrăznit să iasă afară împotriva lor; de aceea nu au venit ca să se bată în ziua aceea.", "Iar atunci când a venit noaptea, Moroni s-a dus prin întunecimea nopţii şi a ajuns la vârful zidului ca să spioneze şi să vadă în care parte a oraşului îşi făcuseră lamaniţii tabără împreună cu oştirea lor.", "Şi s-a întâmplat că ei erau către răsărit, către locul de intrare; şi erau adormiţi. Şi acum Moroni s-a reîntors la oştirea sa şi a făcut ca ei să pregătească la repezeală frânghii puternice şi scări ca să se coboare în jos de pe vârful zidului în partea dinăuntru a zidului.", "Şi s-a întâmplat că Moroni a făcut ca oamenii săi să înainteze în marş şi să vină până la vârful zidului şi să se coboare în jos în acea parte a oraşului, da, şi anume, în partea de la apus unde lamaniţii nu-şi făcuseră tabără cu oştirile lor.", "Şi s-a întâmplat că ei cu toţii, au fost coborâţi în oraş în timpul nopţii cu ajutorul frânghiilor lor puternice şi al scărilor lor; şi astfel, atunci când dimineaţa a venit, ei cu toţii erau înăuntrul zidurilor oraşului.", "Şi acum, când lamaniţii s-au trezit şi au văzut că oştirile lui Moroni erau înăuntrul zidurilor, ei s-au înspăimântat într-atât de mult, încât au fugit afară prin trecătoare.", "Şi acum, când Moroni a văzut că ei fugeau din faţa lor, a făcut ca oamenii săi să meargă în marş împotriva lor; şi i-au ucis pe mulţi şi pe mulţi alţii i-au înconjurat şi i-au luat prizonieri; iar cei rămaşi dintre ei au fugit în ţara lui Moroni, care era la graniţele de lângă malul mării.", "Astfel, Moroni şi Pahoran au obţinut stăpânirea oraşului lui Nefiha fără pierderea nici unui suflet; şi au fost mulţi dintre lamaniţi care au fost ucişi.", "Acum, s-a întâmplat că mulţi dintre lamaniţii care erau prizonieri au vrut să se unească cu poporul lui Amon şi să devină oameni liberi.", "Şi s-a întâmplat că tuturor acelora care au dorit aceasta li s-a dat după dorinţele lor.", "De aceea, toţi prizonierii lamaniţi s-au unit cu poporul lui Amon şi au început să muncească foarte mult, cultivând pământul, crescând tot felul de grâne şi turme şi cirezi de tot felul; şi astfel au fost nefiţii uşuraţi de o mare greutate; da, într-atât, încât ei au fost uşuraţi de toţi prizonierii lamaniţi.", "Acum s-a întâmplat că Moroni, după ce a pus stăpânire pe oraşul lui Nefiha a luat mulţi prizonieri, ceea ce a redus foarte mult oştirile lamaniţilor; şi a recâştigat pe mulţi dintre nefiţii care fuseseră luaţi prizonieri, ceea ce a întărit foarte mult oştirea lui Moroni; de aceea, Moroni a plecat din ţara lui Nefiha către ţara lui Lehi.", "Şi s-a întâmplat că atunci când lamaniţii au văzut că Moroni venea împotriva lor, au fost iarăşi înfricoşaţi şi au fugit din faţa oştirii lui Moroni.", "Şi s-a întâmplat că Moroni şi oştirea lui i-au urmărit pe ei din oraş în oraş până când au fost întâlniţi de către Lehi şi Teancum; iar lamaniţii au fugit de Lehi şi de Teancum, şi anume, la vale către graniţele de lângă malul mării până când au ajuns în ţara lui Moroni.", "Iar oştirile lamaniţilor erau toate adunate laolaltă aşa încât ele erau toate într-un singur corp de armată în ţara lui Moroni. Acum Amoron, regele lamaniţilor, era, de asemenea, cu ei.", "Şi s-a întâmplat că Moroni şi Lehi şi Teancum au făcut tabără împreună cu oştirile lor de jur-împrejur la graniţele ţării lui Moroni, în aşa fel încât lamaniţii erau încercuiţi lângă graniţele de lângă pustiul de la miazăzi şi lângă graniţele de lângă pustiul de la răsărit.", "Şi astfel, ei au făcut tabără pentru noapte. Căci iată, şi nefiţii şi lamaniţii erau obosiţi din cauza marşului lor îndelungat; de aceea, nu au hotărât nici un vicleşug pe timpul nopţii, în afară de Teancum; căci el era nespus de mânios pe Amoron într-atât, încât considera că Amoron, precum şi Amalichia, fratele lui, fuseseră pricina acestui mare şi îndelungat război dintre ei şi lamaniţi, care fuseseră pricina unui atât de mare război şi a vărsării de sânge, da, şi a unei foamete atât de mari.", "Şi s-a întâmplat că Teancum, în mânia lui, s-a dus în tabăra lamaniţilor şi s-a coborât peste zidurile oraşului. Şi el s-a dus cu o frânghie din loc în loc până când l-a găsit pe rege; şi a aruncat către el o suliţă care l-a străpuns pe el lângă inimă. Dar iată, regele i-a trezit pe slujitorii săi înainte de a muri în aşa fel încât aceştia l-au urmărit pe Teancum şi l-au ucis.", "Acum s-a întâmplat că, atunci când Lehi şi Moroni au aflat că Teancum era mort, ei au fost nespus de întristaţi; căci, iată, el fusese un om care se luptase cu vitejie pentru ţara sa, da, un prieten adevărat al libertăţii; şi răbdase foarte multe suferinţe foarte mari. Dar iată, era mort şi s-a dus pe calea pe care merge toată lumea.", "Acum s-a întâmplat că Moroni a pornit în marş în ziua următoare şi s-a dus împotriva lamaniţilor, în aşa fel încât i-au onorât pe ei într-un mare măcel; şi i-au alungat pe ei afară din ţară; şi ei au fugit şi chiar nu s-au mai întors în acel timp împotriva nefiţilor.", "Şi astfel s-a terminat cel de-al treizeci şi unulea an al domniei judecătorilor asupra poporului lui Nefi; şi astfel ei avuseseră războaie şi vărsări de sânge, foamete şi suferinţe timp de mulţi ani.", "Şi au fost crime şi conflicte şi neînţelegeri şi tot felul de nedreptăţi printre oamenii lui Nefi; cu toate acestea, de dragul celor drepţi, da, datorită rugăciunilor celor drepţi ei au fost cruţaţi.", "Dar iată, din cauza duratei nespus de mari a războiului dintre nefiţi şi lamaniţi, mulţi se împietriseră din cauza duratei foarte mari a războiului; şi mulţi erau îmblânziţi din cauza suferinţelor lor într-atât, încât s-au umilit în faţa lui Dumnezeu chiar până în adâncurile umilinţei.", "Şi s-a întâmplat că după ce Moroni a fortificat acele părţi ale ţării care fuseseră cel mai mult expuse lamaniţilor până când au fost destul de puternici, el s-a reîntors la oraşul lui Zarahemla; şi, de asemenea, Helaman s-a reîntors la locul moştenirii sale; şi iarăşi a fost pacea stabilită printre poporul lui Nefi.", "Iar Moroni a predat comanda oştirilor sale în mâinile fiului său, al cărui nume era Moroniha; iar el s-a retras la casa lui pentru ca să-şi poată petrece restul zilelor sale în pace.", "Iar Pahoran s-a reîntors la scaunul său de judecată; iar Helaman a început, iarăsi, să predice către popor cuvântul lui Dumnezeu; căci, din cauza atâtor războaie şi certuri, devenise potrivit ca un regulament să fie făcut din nou în Biserică.", "De aceea, Helaman şi fraţii săi au mers şi au vestit cuvântul lui Dumnezeu cu multă putere pentru convingerea multor oameni despre ticăloşia lor, ceea ce i-a făcut pe ei să se pocăiască de păcatele lor şi să fie botezaţi în Domnul, Dumnezeul lor.", "Şi s-a întâmplat că au întemeiat iarăşi Biserica lui Dumnezeu peste toată ţara.", "Da, şi regulamente au fost făcute în ceea ce priveşte legea. Iar judecătorii lor şi judecătorii şefi ai lor au fost aleşi.", "Iar poporul lui Nefi a început iarăşi să prospere în ţară şi a început să se înmulţească şi să se întărească, iarăşi, în ţară; şi el a început să se îmbogăţească peste măsură de mult.", "Dar, cu toate bogăţiile lor sau tăria lor, sau prosperitatea lor, ei nu au fost înălţaţi în mândrie în propriii ochi; şi nici nu erau ei leneşi în a-şi aduce aminte de Domnul, Dumnezeul lor; ci s-au umilit ei înşişi peste măsură de mult în faţa Lui.", "Da, şi-au adus aminte ce lucruri mari făcuse Domnul pentru ei, că El i-a eliberat pe ei de la moarte, din sclavie şi din închisori şi de la tot felul de suferinţe; şi El i-a eliberat pe ei din mâinile duşmanilor lor.", "Şi ei s-au rugat Domnului, Dumnezeului, lor tot timpul într-atât, încât Domnul i-a binecuvântat pe ei în acord cu cuvântul Său, aşa încât ei au devenit puternici şi prosperi în ţară.", "Şi s-a întâmplat că toate aceste lucruri au avut loc. Iar Helaman a murit în cel de-al treizeci şi cincilea an al domniei judecătorilor asupra poporului lui Nefi."]}, {"name": "63", "verses": ["Şi s-a întâmplat că, la începutul celui de-al treizeci şi şaselea an al domniei judecătorilor asupra poporului lui Nefi, Şiblon a pus stăpânire pe acele lucruri sfinte care fuseseră date lui Helaman de către Alma.", "Şi era el un om drept; şi el călca drept în faţa lui Dumnezeu; şi el avea grijă să facă bine tot timpul, să ţină poruncile Domnului, Dumnezeului său; şi tot aşa făcea şi fratele lui.", "Şi s-a întâmplat că şi Moroni a murit. Şi astfel s-a terminat cel de-al treizeci şi şaselea an al domniei judecătorilor.", "Şi s-a întâmplat că în cel de-al treizeci şi şaptelea an al domniei judecătorilor, un grup mare de oameni, şi anume în număr de cinci mii şi patru sute de bărbaţi, împreună cu nevestele şi cu copiii lor, a plecat din ţara lui Zarahemla în ţara care era către miazănoapte.", "Şi s-a întâmplat că Hagot, fiind un om peste măsură de curios, de aceea, el s-a dus şi şi-a construit o corabie peste măsură de mare la graniţele ţării Abundenţa, lângă ţara Pustiul, şi a pornit cu ea pe marea de la apus prin strâmtoarea îngustă care ducea către ţara de la miazănoapte.", "Şi iată, au fost mulţi dintre nefiţi care au intrat în ea şi au navigat tot înainte cu multe provizii, precum şi multe femei şi copii; şi ei au călătorit către miazănoapte. Şi astfel s-a terminat cel de-al treizeci şi şaptelea an.", "Şi în cel de-al treizeci şi optulea an, acest om a construit alte corăbii. Şi prima corabie, de asemenea, s-a întors; şi mulţi oameni au intrat în ea; şi, de asemenea, au luat cu ei multe provizii şi au plecat iarăşi către ţara de la miazănoapte.", "Şi s-a întâmplat că despre ei nu s-a mai auzit nimic niciodată. Şi noi credem că s-au înecat în adâncurile mării. Şi s-a întâmplat că o altă corabie, de asemenea, a navigat tot înainte; şi încotro s-a dus, noi nu ştim.", "Şi s-a întâmplat că în acest an erau mulţi oameni care s-au dus către ţara de la miazănoapte. Şi astfel s-a terminat cel de-al treizeci şi optulea an.", "Şi s-a întâmplat că în cel de-al treizeci şi nouălea an al domniei judecătorilor, Şiblon, de asemenea, a murit, iar Corianton a plecat către ţara de la miazănoapte, într-o corabie, ca să ducă provizii acelor oameni care plecaseră către ţara aceea.", "De aceea, devenise potrivit ca Şiblon să confere acele lucruri sfinte înainte de a muri fiului lui Helaman, acesta numindu-se Helaman după numele tatălui său.", "Acum iată, toate acele inscripţii care erau în posesia lui Helaman au fost scrise şi trimise printre copiii oamenilor prin toată ţara, în afară de acele părţi în care Alma poruncise să nu fie trimise.", "Cu toate acestea, aceste lucruri trebuia să fie păstrate sfinte şi transmise de la o generaţie la alta; de aceea, în acest an, ele au fost conferite lui Helaman, înainte de moartea lui Şiblon.", "Şi s-a întâmplat, de asemenea, că în acest an erau unii disidenţi care plecaseră la lamaniţi; şi ei erau tulburaţi iarăşi de mânie împotriva nefiţilor.", "Şi, de asemenea, tot în acest an, ei au năvălit cu o oştire numeroasă ca să facă război împotriva poporului lui Moroniha, sau împotriva oştirii lui Moroniha, în care ei au fost iarăşi învinşi şi alungaţi înapoi către pământurile lor proprii, suferind o mare pierdere.", "Şi astfel s-a terminat cel de-al treizeci şi nouălea an al domniei judecătorilor asupra poporului lui Nefi.", "Şi astfel s-a terminat relatarea lui Alma şi a lui Helaman, fiul lui, şi, de asemenea, a lui Şiblon, care era fiul lui."]}]}, "helaman": {"name": "Helaman", "chapters": [{"name": "1", "verses": ["Şi acum iată, s-a întâmplat că la începutul celui de-al patruzecilea an al domniei judecătorilor asupra poporului lui Nefi, a început să fie o mare neînţelegere în poporul nefiţilor.", "Căci iată, Pahoran murise şi se dusese pe calea pe care merge toată lumea; de aceea, a început să fie o mare neînţelegere în ceea ce priveşte care dintre fraţii, care erau fiii lui Pahoran să aibă scaunul de judecată.", "Acum, acestea sunt numele acelora care s-au certat pentru scaunul de judecată, care, de asemenea, i-au făcut pe oameni să se certe: Pahoran, Paanchi şi Pacumeni.", "Acum, aceştia nu sunt toţi fiii lui Pahoran (căci el a avut mulţi), dar aceştia sunt aceia care s-au certat pentru scaunul de judecată; de aceea, ei au pricinuit trei împărţiri în popor.", "Cu toate acestea, s-a întâmplat că Pahoran a fost numit de către glasul poporului ca să fie judecător-şef şi guvernator peste poporul lui Nefi.", "Şi s-a întâmplat că Pacumeni, atunci când a văzut că nu putea să capete scaunul de judecată, el s-a unit cu glasul poporului.", "Dar iată, Paanchi, împreună cu acea parte din popor care dorea ca el să fie guvernatorul lor, era foarte mânios; de aceea, era cât pe ce să-i linguşească pe acei oameni să se ridice în răzvrătire împotriva fraţilor lor.", "Şi s-a întâmplat că atunci când el era gata să facă aceasta, iată, a fost luat şi a fost judecat în acord cu glasul poporului şi a fost condamnat la moarte; căci se ridicase în răzvrătire şi căutase să distrugă libertatea poporului.", "Acum, când aceşti oameni care doreau ca el să fie guvernatorul lor au văzut că a fost condamnat la moarte, au fost mânioşi şi, iată, l-au trimis pe unul, Chişcumen, chiar până la scaunul de judecată al lui Pahoran şi l-a ucis pe Pahoran, cum el stătea pe scaunul de judecată.", "Şi el a fost urmărit de slujitorii lui Pahoran; dar iată, fuga lui Chişcumen era aşa de grăbită, încât nici un om nu a putut să-l prindă.", "Şi el s-a dus la aceia care l-au trimis pe el; şi cu toţii au încheiat un legământ, da, jurând pe Creatorul lor cel Veşnic că nu vor spune nici unui om că Chişcumen l-a ucis pe Pahoran.", "De aceea, Chişcumen nu a fost cunoscut în poporul lui Nefi, căci era mascat atunci când l-a ucis pe Pahoran. Şi Chişcumen şi banda lui, care făcuseră legământ cu el, s-au amestecat cu poporul, aşa încât ei cu toţii nu puteau fi găsiţi; dar toţi cei care au fost găsiţi au fost condamnaţi la moarte.", "Şi acum iată, Pacumeni a fost numit în acord cu glasul poporului ca să fie judecător-şef şi guvernator asupra poporului, ca să domnească în locul fratelui său, Pahoran; şi a fost potrivit dreptului lui. Şi toate acestea s-au întâmplat în cel de-al patruzecilea an al domniei judecătorilor; şi anul acela s-a sfârşit.", "Şi s-a întâmplat în cel de-al patruzeci şi unulea an al domniei judecătorilor, că lamaniţii adunaseră laolaltă o oştire nenumărată de oameni şi-i înarmaseră pe ei cu săbii, şi cu paloşe, şi cu arcuri, şi cu săgeţi, şi cu coifuri, şi cu platoşe, şi cu tot felul de scuturi de toate felurile.", "Şi ei au năvălit iarăşi ca să se lupte împotriva nefiţilor. Şi erau conduşi de către un om al cărui nume era Coriantumr; iar el era un urmaş al lui Zarahemla; şi era un disident între nefiţi; şi era un om mare şi puternic.", "De aceea, regele lamaniţilor, al cărui nume era Tubalot, care era fiul lui Amoron, crezând că, fiind un om puternic, Coriantumr, putea să se împotrivească nefiţilor cu puterea lui, precum şi cu înţelepciunea lui mare, într-atât, încât trimiţându-l pe el, ar putea să câştige putere asupra nefiţilor—", "De aceea, el i-a aţâţat pe ei la mânie şi şi-a adunat laolaltă oştirile şi l-a numit pe Coriantumr ca să fie conducătorul lor şi a făcut ca ei să se ducă în marş către ţara lui Zarahemla ca să se lupte împotriva nefiţilor.", "Şi s-a întâmplat că, din cauza atâtor vrajbe şi atâtor conflicte în guvern, ei nu au pus gărzi destule în ţara lui Zarahemla; căci crezuseră că lamaniţii nu îndrăzneau să vină până în inima ţării lor ca să atace acel mare oraş Zarahemla.", "Dar s-a întâmplat că în fruntea oştirii sale numeroase Coriantumr a înaintat în marş şi a năvălit peste locuitorii oraşului, iar marşul lor a fost atât de rapid, încât nefiţii n-au avut timp deloc să-şi adune laolaltă oştirile.", "De aceea, Coriantumr a doborât garda de la intrarea oraşului şi a înaintat în marş cu întreaga sa oştire până în oraş, iar ei au ucis pe fiecare care i-a înfruntat pe ei într-atât, încât au pus stăpânire pe întregul oraş.", "Şi s-a întâmplat că Pacumeni, care era judecătorul-şef, a fugit din faţa lui Coriantumr chiar până la zidurile oraşului. Şi s-a întâmplat că el a fost izbit de zid de către Coriantumr, încât el a murit. Şi astfel s-au terminat zilele lui Pacumeni.", "Iar acum, când Coriantumr a văzut că el avea stăpânirea oraşului lui Zarahemla şi a văzut că nefiţii fugiseră din faţa lor, şi au fost ucişi, şi au fost luaţi, şi au fost aruncaţi în închisoare, şi că el căpătase stăpânire pe cea mai puternică fortăreaţă din toată ţara, inima lui a prins curaj într-atât, încât a fost cât pe ce să se ducă împotriva întregii ţări.", "Şi acum, el nu a zăbovit în ţara lui Zarahemla, ci s-a dus înainte cu o oştire mare, chiar către oraşul Abundenţa; căci era hotărârea lui ca să meargă înainte şi să-şi croiască drum cu sabia, pentru ca să poată să obţina părţile de la miazănoapte ale ţării.", "Şi, crezând că tăria lor cea mai mare era în mijlocul ţării, de aceea, a înaintat în marş, fără să le dea timp ca să se adune laolaltă, decât doar dacă erau în cete mici; şi în felul acesta au năvălit peste ei şi i-au doborât la pământ.", "Dar iată, acest marş al lui Coriantumr prin mijlocul ţării i-a dat lui Moroniha un mare avantaj asupra lor, fără a mai ţine seama de mărimea numărului nefiţilor care au fost ucişi.", "Căci iată, Moroniha a crezut că lamaniţii nu îndrăzneau să vină până în mijlocul ţării, ci că ei ar ataca oraşele din jurul graniţelor, aşa cum făcuseră până atunci; de aceea, Moroniha a făcut ca oştirile lui puternice să apere acele părţi ale ţării care erau împrejur pe lângă graniţă.", "Dar iată, lamaniţii nu erau înfricoşaţi de dorinţa lui, ci veniseră în mijlocul ţării şi ocupaseră capitala ţării, care era oraşul lui Zarahemla şi au mers în marş prin părţile cele mai importante ale ţării, ucigând oamenii într-un mare măcel, atât bărbaţi cât şi femei şi copii, punând stăpânire pe multe oraşe şi pe multe întărituri.", "Dar când Moroniha a descoperit aceasta, el imediat l-a trimis pe Lehi cu o oştire ca să le taie calea înainte ca ei să ajungă în ţara Abundenţa.", "Şi astfel a făcut el; şi i-a întrecut pe ei înainte ca ei să fi ajuns în ţara Abundenţa şi s-a luptat cu ei, într-atât, încât ei au început să se retragă înapoi către ţara lui Zarahemla.", "Şi s-a întâmplat că Moroniha i-a întrecut pe ei în retragerea lor şi s-a luptat cu ei, într-atât, încât aceasta a devenit o bătălie peste măsură de sângeroasă; da, mulţi au fost ucişi, iar printre numărul celor care au fost ucişi a fost găsit, de asemenea, Coriantumr.", "Şi acum, iată, lamaniţii nu s-au putut retrage în nici o parte, nici la miazănoapte, nici la miazăzi, nici la răsărit, nici la apus, căci ei erau înconjuraţi din toate părţile de către nefiţi.", "Şi astfel i-a aruncat Coriantumr pe lamaniţi în mijlocul nefiţilor, într-atât, încât ei erau în puterea nefiţilor, iar el însuşi a fost ucis, iar lamaniţii s-au predat în mâinile nefiţilor.", "Şi s-a întâmplat că Moroniha a pus iarăşi stăpânire pe oraşul lui Zarahemla şi a făcut ca lamaniţii care fuseseră luaţi prizonieri să plece din ţară în pace.", "Şi astfel s-a terminat cel de-al patruzeci şi unulea an al domniei judecătorilor."]}, {"name": "2", "verses": ["Şi s-a întâmplat că în cel de-al patruzeci şi doilea an al domniei judecătorilor, după ce Moroniha stabilise iarăşi pacea între nefiţi şi lamaniţi, iată, nu era nimeni care să ocupe scaunul de judecată; de aceea, a început iarăşi să fie un conflict printre oameni despre cine trebuia să ocupe scaunul de judecată.", "Şi s-a întâmplat că Helaman, care era fiul lui Helaman, a fost numit ca să ocupe scaunul de judecată, prin glasul poporului.", "Dar iată, Chişcumen, care-l ucisese pe Pahoran, a întins o capcană pentru ca să-l distrugă şi pe Helaman; şi el a fost susţinut de către ceata lui, care intrase într-un legământ ca nimeni să nu cunoască ticăloşia lui.", "Căci era unul, Gadianton, care era peste măsură de priceput în cuvinte, precum şi în măiestria lui, ca să înfăptuiască lucrarea secretă a crimei şi tâlhăriei; de aceea, el a devenit conducătorul bandei lui Chişcumen.", "De aceea, el i-a linguşit pe ei, precum şi pe Chişcumen, spunând că, dacă ei îl vor înscăuna pe el în scaunul de judecată, atunci el le va înlesni acelora care făceau parte din banda lui să fie aduşi la putere şi autoritate printre oameni; de aceea, Chişcumen a căutat să-l distrugă pe Helaman.", "Şi s-a întâmplat că în timp ce el se ducea către scaunul de judecată ca să-l distrugă pe Helaman, iată, unul dintre slujitorii lui Helaman, fiind afară în timpul nopţii, a aflat prin deghizare despre planurile făcute de această bandă ca să-l distrugă pe Helaman—", "Şi s-a întâmplat că el l-a întâlnit pe Chişcumen şi i-a făcut un semn; de aceea, Chişcumen i-a făcut lui cunoscut obiectul dorinţei sale, dorind ca el să-l conducă pe el până la scaunul de judecată ca să-l poată ucide pe Helaman.", "Şi atunci când slujitorul lui Helaman a cunoscut toată inima lui Chişcumen şi că scopul lui era să ucidă, precum şi că scopul tuturor acelora care făceau parte din banda lui era să ucidă şi să jefuiască şi să câştige putere (şi acesta era planul lor secret şi combinaţia lor), slujitorul lui Helaman a spus către Chişcumen: Să mergem la scaunul de judecată.", "Acum, aceasta l-a bucurat pe Chişcumen peste măsură, căci el a crezut că-şi va înfăptui planul; dar iată, slujitorul lui Helaman, cum mergeau ei către scaunul de judecată, l-a înjunghiat pe Chişcumen chiar în inimă, aşa încât a căzut mort fără un geamăt. Iar el a fugit şi i-a spus lui Helaman toate lucrurile pe care le văzuse, le auzise şi le făcuse.", "Şi s-a întâmplat că Helaman a trimis ca această bandă secretă de tâlhari şi criminali să fie prinsă pentru ca ei să fie executaţi potrivit legii.", "Dar iată, atunci când Gadianton a aflat de Chişcumen că nu s-a întors, el s-a temut să nu fie distrus; de aceea, a făcut ca banda lui să-l urmeze pe el. Iar ei au fugit din ţară pe un drum secret, în pustiu; şi astfel, atunci când Helaman a trimis ca să-i prindă pe ei, ei nu au putut fi găsiţi nicăieri.", "Şi despre acest Gadianton se va mai vorbi mai încolo. Şi astfel s-a terminat cel de-al patruzeci şi doilea an al domniei judecătorilor peste poporul lui Nefi.", "Şi iată, la sfârşitul acestei cărţi veţi vedea voi că acest Gadianton a fost pricina ruinii, da, aproape a distrugerii totale a poporului lui Nefi.", "Iată, eu nu mă refer la sfârşitul cărţii lui Helaman, ci mă refer la sfârşitul cărţii lui Nefi, din care am luat toată relatarea pe care am scris-o."]}, {"name": "3", "verses": ["Şi acum, s-a întâmplat că în cel de-al patruzeci şi treilea an al domniei judecătorilor, nu a fost nici un conflict printre oamenii lui Nefi, în afară de o oarecare trufie care a fost în Biserică, care a pricinuit o oarecare neînţelegere printre oameni, care probleme au fost rezolvate la sfârşitul celui de-al patruzeci şi treilea an.", "Şi nu a fost nici un conflict printre oameni în cel de-al patruzeci şi patrulea an; şi nici în cel de-al patruzeci şi cincilea an nu au fost multe conflicte.", "Şi s-a întâmplat în cel de-al patruzeci şi şaselea an, da, atunci au fost multe conflicte şi multe neînţelegeri; şi din cauza aceasta, foarte mulţi au fost aceia care au plecat din ţara lui Zarahemla şi s-au dus în ţara de la miazănoapte ca să moştenească pământul.", "Şi ei au călătorit până la o distanţă nespus de mare, până când au ajuns la mari întinderi de ape şi de râuri.", "Da, şi ei chiar s-au împrăştiat în multe părţi ale ţării, oriunde ţara nu ajunsese pustie şi fără lemn de pădure din cauza multor locuitori care mai înainte moşteniseră ţara.", "Şi acum, nici o parte din ţară nu era pustie, decât în ceea ce priveşte lemnul de pădure; dar din cauza distrugerii mari făcute de poporul care mai înainte locuise ţara, aceasta era numită pustie.", "Şi acolo fiind numai puţin lemn de pădure pe toată întinderea ţării, oamenii care au ajuns acolo au devenit foarte pricepuţi în lucrul cimentului; de aceea, ei au construit case din ciment, în care au locuit.", "Şi s-a întâmplat că ei s-au înmulţit şi s-au împrăştiat şi au înaintat de la ţara de la miazăzi până la ţara de la miazănoapte şi s-au împrăştiat atât de mult, încât au început să acopere faţa întregului pământ, de la marea de la miazăzi până la marea de la miazănoapte şi de la marea de la apus până la marea de la răsărit.", "Iar oamenii care erau în ţara de la miazănoapte au locuit în corturi şi în case din ciment; şi ei au avut grijă ca orice copac care răsărea pe faţa ţării să crească pentru ca peste un timp ei să poată avea lemn de pădure pentru a-şi construi casele lor, da, oraşele lor şi templele lor şi sinagogile lor şi sanctuarele lor şi tot felul de clădiri de-ale lor.", "Şi s-a întâmplat că lemnul de pădure fiind foarte rar în ţara de la miazănoapte, ei au trimis mult pe calea apelor.", "Şi astfel au făcut posibil pentru oamenii din ţara de la miazănoapte ca şi ei să poată să-şi construiască multe oraşe, atât din lemn, cât şi din ciment.", "Şi s-a întâmplat că au fost mulţi dintre oamenii lui Amon, care erau lamaniţi prin naştere, care, de asemenea, s-au dus în această ţară.", "Şi acum, sunt multe cronici păstrate despre faptele acestor oameni, de către mulţi dintre aceşti oameni care sunt importante şi foarte voluminose cu privire la ei.", "Dar iată, a suta parte dintre faptele acestui popor, da, relatarea despre lamaniţi şi despre nefiţi, şi despre războaiele, şi conflictele, şi neînţelegerile, şi predicile lor, şi profeţiile lor, şi transporturile lor pe calea apelor şi construcţiile de corăbii, şi construcţiile lor de temple şi de sinagogi şi de sanctuare, şi despre dreptatea lor şi ticăloşia lor, şi crimele lor şi furturile şi hoţiile lor şi tot felul de lucruri abominabile şi curvii, nu pot fi cuprinse în această lucrare.", "Dar iată, sunt multe cărţi şi multe cronici de tot felul şi ele au fost păstrate de către nefiţi.", "Şi acestea au fost trecute de la o generaţie la alta de către nefiţi, chiar până când ei au căzut în păcat şi au fost ucişi şi jefuiţi şi fugăriţi şi alungaţi şi măcelăriţi şi împrăştiaţi pe faţa pământului şi amestecaţi cu lamaniţii până când nici unul nu a mai rămas să fie numit nefit, devenind păcătoşi şi sălbatici şi fioroşi, da, chiar devenind lamaniţi.", "Şi acum, eu mă reîntorc, iarăşi, la relatarea mea; de aceea, ceea ce am vorbit s-a întâmplat după ce au fost multe conflicte şi tulburări şi războaie şi neînţelegeri printre oamenii lui Nefi.", "Iar cel de-al patruzeci şi şaselea an al domniei judecătorilor s-a sfârşit;", "Şi s-a întâmplat că încă mai era un mare conflict în ţară, da, chiar în cel de-al patruzeci şi şaptelea şi în cel de-al patruzeci şi optulea an.", "Cu toate acestea, Helaman a ocupat scaunul de judecată cu dreptate şi echitate; da, el a avut grijă să păstreze statutele şi judecăţile şi poruncile lui Dumnezeu; şi el a făcut ceea ce era bun în ochii lui Dumnezeu, întotdeauna; şi a păşit pe urmele tatălui său, într-atât, încât el a prosperat mult în ţară.", "Şi s-a întâmplat că el a avut doi fii. El i-a dat celui mai mare numele Nefi, iar celui mai mic numele Lehi. Şi ei au început să crească în Domnul.", "Şi s-a întâmplat că războaiele şi conflictele au început să înceteze într-o mică măsură printre oamenii nefiţilor, către sfârşitul celui de-al patruzeci şi optulea an al domniei judecătorilor peste poporul lui Nefi.", "Şi s-a întâmplat, că în cel de-al patruzeci şi nouălea an al domniei judecătorilor, a fost o pace continuă stabilită în ţară, în afară de combinaţiile secrete pe care Gadianton, tâlharul, le întemeiase în părţile cele mai aşezate ale ţării, care la timpul acela nu erau cunoscute celor care erau la conducerea guvernului; de aceea, ei nu au fost nimiciţi în afara ţării.", "Şi s-a întâmplat că în acelaşi an a fost o nespus de mare prosperitate în Biserică, într-atât, încât erau mii care s-au unit cu Biserica şi au fost botezaţi în pocăinţă.", "Şi atât de mare a fost prosperitatea Bisericii şi atât de multe binecuvântări au venit peste popor, încât până şi preoţii cei mari şi învăţătorii erau ei înşişi uimiţi peste măsură.", "Şi s-a întâmplat că lucrarea Domnului a prosperat pentru botezarea şi unirea cu Biserica lui Dumnezeu a multor suflete, da, chiar zeci de mii.", "Astfel, noi putem să vedem că Domnul este plin de îndurare cu toţi aceia care, în sinceritatea inimilor lor, Îl vor chema după numele Lui cel sfânt.", "Da, şi astfel noi vedem că poarta cerului este deschisă tuturor, şi anume acelora care vor crede în numele lui Isus Hristos, care este Fiul lui Dumnezeu.", "Da, noi vedem că oricine vrea poate să pună stăpânire pe cuvântul lui Dumnezeu, care este iute şi puternic, care va sfărâma orice înşelătorii şi piedici şi comploturi ale diavolului şi îl va conduce pe omul lui Hristos pe un drum strâmt şi îngust peste acea prăpastie nepieritoare de chin care este pregătită să-i înghită pe cei păcătoşi—", "Şi va aşeza sufletele lor, da, sufletele lor nemuritoare, de-a dreapta lui Dumnezeu în Împărăţia cerului, ca să stea împreună cu Avraam şi cu Isaac şi cu Iacov şi cu toţi strămoşii noştri cei sfinţi, ca să nu mai plece de acolo.", "Şi în acest an a fost o bucurie continuă în ţara lui Zarahemla şi în toate regiunile de jur-împrejur, chiar în toată ţara care era stăpânită de către nefiţi.", "Şi s-a întâmplat că a fost pace şi nespus de mare bucurie în tot restul celui de-al patruzeci şi nouălea an; da, şi, de asemenea, a fost pace continuă şi mare bucurie în cel de-al cincizecilea an al domniei judecătorilor.", "Iar în cel de-al cincizeci şi unulea an al domniei judecătorilor a fost, de asemenea, pace, în afară de trufia care a început să pătrundă în Biserică—nu în Biserica lui Dumnezeu, ci în inimile oamenilor care pretindeau cum că aparţineau de Biserica lui Dumnezeu—", "Şi ei au fost înălţaţi în trufie, chiar până la persecutarea multora dintre fraţii lor. Acum, acesta a fost un mare rău, care a făcut ca partea cea mai umilă a poporului să sufere mari persecuţii şi să treacă prin multe nenorociri.", "Cu toate acestea, ei au postit şi s-au rugat adeseori şi au devenit din ce în ce mai puternici în umilinţa lor şi din ce în ce mai întăriţi în credinţa în Hristos pentru umplerea sufletelor lor de bucurie şi consolare, da, chiar până la purificarea şi sfinţirea inimilor lor, care sfinţire vine datorită supunerii inimilor lor în Dumnezeu.", "Şi s-a întâmplat că cel de-al cincizeci şi doilea an, de asemenea, s-a încheiat în pace, în afară de trufia nespus de mare care intrase în inimile oamenilor; şi aceasta a fost din cauza bogăţiilor lor nespus de mari şi a prosperităţii lor în ţară; şi aceasta a crescut într-înşii de la o zi la alta.", "Şi s-a întâmplat că în cel de-al cincizeci şi treilea an al domniei judecătorilor, Helaman a murit, iar fiul lui cel mai mare, Nefi, a început să domnească în locul lui. Şi s-a întâmplat că el a ocupat scaunul de judecată cu dreptate şi echitate; da, el a ţinut poruncile lui Dumnezeu şi a păşit pe urmele tatălui său."]}, {"name": "4", "verses": ["Şi s-a întâmplat că în cel de-al cincizeci şi patrulea an au fost multe certuri în Biserică; şi, de asemenea, a fost o neînţelegere în popor într-atât, încât a fost multă vărsare de sânge.", "Iar cei rebeli au fost ucişi şi alungaţi afară din ţară, iar ei s-au dus la regele lamaniţilor.", "Şi s-a întâmplat că ei s-au apucat să-i aţâţe pe lamaniţi la război împotriva nefiţilor; dar iată, lamaniţii au fost foarte înfricoşaţi, într-atât, încât nu au vrut să asculte de vorbele acelor disidenţi.", "Dar s-a întâmplat că, în cel de-al cincizeci şi şaselea an al domniei judecătorilor, au fost unii disidenţi care s-au dus de la nefiţi la lamaniţi; şi ei au reuşit ca, împreună cu ceilalţi, să-i aţâţe pe aceştia la mânie împotriva nefiţilor; şi în tot timpul acelui an s-au pregătit pentru război.", "Iar în cel de-al cincizeci şi şaptelea an, ei au pornit în jos împotriva nefiţilor ca să se lupte; şi au început lucrarea morţii; da, într-atât de mult, încât în cel de-al cincizeci şi optulea an al domniei judecătorilor, ei au reuşit să obţină stăpânire peste ţara lui Zarahemla; da, precum şi peste toate ţinuturile, chiar şi peste ţinutul care era în vecinătatea ţinutului Abundenţei.", "Iar nefiţii şi oştirile lui Moroniha au fost goniţi chiar până în ţara Abundenţei;", "Iar acolo ei s-au fortificat împotriva lamaniţilor, de la marea de la apus şi chiar până la răsărit; aceasta fiind cam cât o călătorie de o zi pentru un nefit pe linia pe care ei o fortificaseră şi pe care îşi opriseră oştirile pentru ca să-şi apere ţara lor de la nord.", "Şi astfel, acei disidenţi ai nefiţilor, cu ajutorul unei oştiri numeroase a lamaniţilor, au obţinut toată stăpânirea nefiţilor care era în ţinutul de la miazăzi. Şi toate acestea s-au întâmplat în cel de-al cincizeci şi optulea şi cincizeci şi nouălea an al domniei judecătorilor.", "Şi s-a întâmplat că, în cel de-al şaizecilea an al domniei judecătorilor, Moroniha a reuşit ca împreună cu oştirile sale să obţină multe părţi din ţară; da, ei au recâştigat multe oraşe care căzuseră în mâinile lamaniţilor.", "Şi s-a întâmplat că, în cel de-al şaizeci şi unulea an al domniei judecătorilor, ei au reuşit să recapete chiar jumătate din posesiunile lor.", "Acum, această pierdere mare a nefiţilor şi marele măcel care a fost printre ei nu s-ar fi întâmplat dacă n-ar fi fost ticăloşia şi lucrurile abominabile care erau printre ei; da, şi aceasta a fost, de asemenea, şi printre aceia care pretindeau că aparţineau de Biserica lui Dumnezeu.", "Şi aceasta s-a întâmplat din cauza mândriei inimilor lor, din cauza bogăţiilor lor mari, da, aceasta s-a întâmplat din cauza asupririi celor săraci de către ei, care nu au dat bucate celor flămânzi, care nu au dat haine celor goi şi care au lovit peste obraz pe fraţii lor cei umili, bătându-şi joc de ceea ce era sfânt, tăgăduind spiritul profeţiei şi al revelaţiei, ucigând, jefuind, minţind, furând, comiţând adulter, ridicându-se în mari rebeliuni şi dezertând în ţara lui Nefi printre lamaniţi.", "Şi din cauza marii lor ticăloşii şi a lăudăroşeniei lor despre puterea lor, ei au fost părăsiţi de puterea lor; de aceea, ei nu au prosperat, ci au fost loviţi şi pedepsiţi şi alungaţi dintre lamaniţi până când ei şi-au pierdut stăpânirea asupra aproape a tuturor ţinuturilor lor.", "Dar iată, Moroniha predicase mult poporului din cauza nedreptăţilor lor şi, de asemenea, Nefi şi Lehi, care erau fiii lui Helaman, au predicat şi ei multe lucruri poporului, da, şi le-au profeţit lor multe lucruri despre nedreptăţile lor şi despre ceea ce urma să vină peste ei dacă nu se pocăiau de păcatele lor.", "Şi s-a întâmplat că ei s-au pocăit; şi în măsura în care s-au pocăit, ei au început să prospere.", "Căci atunci când Moroniha a văzut că ei s-au pocăit, s-a aventurat ca să-i conducă pe ei tot înainte, dintr-un un loc în altul, şi dintr-un un oraş în altul chiar până când ei şi-au recăpătat jumătate din avuţia lor şi jumătate din ţinuturile lor.", "Şi astfel s-a terminat cel de-al şaizeci şi unulea an al domniei judecătorilor.", "Şi s-a întâmplat că, în cel de-al şaizeci şi doilea an al domniei judecătorilor, Moroniha nu a mai putut să capete alte posesiuni asupra lamaniţilor.", "De aceea, ei şi-au abandonat planul de a obţine restul ţinuturilor lor, căci lamaniţii erau atât de numeroşi încât a fost peste putinţă pentru nefiţi să obţină mai multă putere asupra lor; de aceea, Moroniha a folosit toate oştirile sale ca să păstreze acele părţi pe care le luase.", "Şi s-a întâmplat că din cauza numărului mare al lamaniţilor, nefiţii au fost mult înfricoşaţi ca să nu fie răsturnaţi, doborâţi, ucişi şi distruşi.", "Da, ei au început să-şi aducă aminte de profeţiile lui Alma, precum şi de cuvintele lui Mosia; şi şi-au dat seama că fuseseră un popor încăpăţânat şi că nu puseseră nici un preţ pe poruncile lui Dumnezeu;", "Şi că ei schimbaseră şi călcaseră în picioare legile lui Mosia sau pe aceea pe care Domnul le poruncise s-o dea poporului; şi au văzut că legile lor deveniseră corupte şi că ei deveniseră un popor ticălos, într-atât, încât deveniseră tot atât de ticăloşi ca şi lamaniţii.", "Şi din cauza nedreptăţii lor, Biserica începuse să slăbească; şi ei au început să-şi piardă credinţa în spiritul profeţiei şi în spiritul revelaţiei; iar judecăţile lui Dumnezeu i-au privit pe ei drept în faţă.", "Şi ei au văzut că deveniseră slabi, la fel ca şi fraţii lor lamaniţii, şi că Spiritul Domnului nu-i mai apăra; da, Acesta s-a îndepărtat de ei pentru că Spiritul Domnului nu trăieşte în temple nesfinţite—", "De aceea, Domnul a încetat să-i mai apere pe ei prin puterea Sa miraculoasă şi fără de egal, căci ei căzuseră într-o stare de necredinţă şi de ticăloşie îngrozitoare; şi au văzut că lamaniţii erau cu mult mai numeroşi decât ei; şi că, dacă nu se lipesc de Domnul Dumnezeul lor, atunci ei trebuia să piară fără de scăpare.", "Căci iată, au văzut că puterea lamaniţilor era tot atât de mare ca şi puterea lor, chiar om pentru om. Şi astfel au căzut ei în acest mare păcat; da, astfel au devenit ei slabi, din cauza păcatului lor, în decursul câtorva ani."]}, {"name": "5", "verses": ["Şi s-a întâmplat că în acelaşi an, iată, Nefi a cedat scaunul de judecată unui om al cărui nume era Cezoram.", "Căci, după cum legile lor şi guvernele lor erau întemeiate prin glasul poporului, iar cei care aleseseră răul erau mai numeroşi decât cei care aleseseră binele, ei erau în pragul distrugerii, căci legile deveniseră corupte.", "Da, şi aceasta nu era totul; ei erau un popor încăpăţânat într-atât, încât nu puteau să fie guvernaţi de către lege sau justiţie decât dacă era pentru distrugerea lor.", "Şi s-a întâmplat că Nefi obosise din cauza nedreptăţii lor; şi el a cedat scaunul de judecată şi şi-a luat asupra sa să predice cuvântul lui Dumnezeu pentru tot restul vieţii sale; iar fratele lui, Lehi, de asemenea, pentru tot restul vieţii lui;", "Căci şi-au adus aminte de cuvintele pe care tatăl lor, Helaman, le vorbise către ei. Şi acestea sunt cuvintele pe care el le-a vorbit:", "Iată, fiii mei, eu doresc ca voi să vă aduceţi aminte să ţineţi poruncile lui Dumnezeu; şi eu doresc ca voi să vestiţi aceste cuvinte poporului. Iată, eu v-am dat vouă numele primilor părinţi ai noştri care au venit din ţara Ierusalimului; şi am făcut aceasta pentru ca atunci când voi vă veţi aduce aminte de numele voastre, voi să vă aduceţi aminte de ei; iar atunci când voi vă aduceţi aminte de ei, voi vă aduceţi aminte de lucrările lor; şi atunci când vă aduceţi aminte de lucrările lor, atunci voi puteţi să ştiţi cum că a fost spus şi, de asemenea, scris că acestea erau bune.", "De aceea, fiii mei, aş dori ca voi să faceţi ceea ce este bun pentru ca să poată să fie spus despre voi şi, de asemenea, scris despre voi, tot aşa cum a fost spus şi scris despre ei.", "Şi acum, fiii mei, iată, eu mai doresc încă ceva de la voi; care dorinţă este ca voi să nu faceţi aceste lucruri ca să vă făliţi, ci să faceţi astfel de lucruri ca să vă aşterneţi pentru voi o comoară în ceruri; da, care este veşnică şi care nu se spulberă niciodată; da, pentru ca voi să puteţi avea acel dar preţios al vieţii veşnice despre care noi avem motivul să credem că a fost dată strămoşilor noştri.", "O, aduceţi-vă aminte, aduceţi-vă aminte, fiii mei, de cuvintele pe care regele Beniamin le-a spus către poporul său; da, aduceţi-vă aminte că nu este nici o altă cale sau mijloc prin care omul să poată fi salvat, ci numai prin sângele ispăşitor al lui Isus Hristos, Cel care va veni; da, aduceţi-vă aminte că El va veni ca să mântuiască lumea.", "Şi, de asemenea, aduceţi-vă aminte de cuvintele pe care Amulec le-a spus către Zeezrom în oraşul lui Amoniha; căci i-a spus el că Domnul cu siguranţă va veni să-şi mântuiască poporul, dar că El nu va veni ca să-i mântuiască pe ei în păcatele lor, ci să-i mântuiască pe ei de păcatele lor.", "Şi El are putere, dată Lui de către Tatăl, pentru ca să-i mântuiască pe ei de păcatele lor datorită pocăinţei; de aceea, El i-a trimis pe îngerii Săi ca să declare veştile despre condiţiile pocăirii, care duc la puterea Mântuitorului pentru salvarea sufletelor lor.", "Şi acum, fiii mei, aduceţi-vă aminte, aduceţi-vă aminte că pe stânca Mântuitorului nostru, care este Hristos, Fiul lui Dumnezeu, trebuie să vă clădiţi voi temelia voastră ca, atunci când diavolul îşi va trimite vânturile lui puternice, da, săgeţile lui în vârtejuri, da, atunci când ploaia lui cu pietre şi furtuna lui puternică vă va lovi, aceasta să nu aibă nici o putere asupra voastră ca să vă târască către adâncul nefericirii şi al suferinţei fără de sfârşit, datorită stâncii pe care voi sunteţi zidiţi, care este o temelie sigură, o temelie pe care dacă oamenii zidesc, ei nu pot să cadă.", "Şi s-a întâmplat că acestea au fost cuvintele pe care Helaman le-a propovăduit fiilor săi; da, el i-a învăţat pe ei multe lucruri care nu sunt scrise, precum şi, de asemenea, multe lucruri care sunt scrise.", "Şi ei şi-au adus aminte de cuvintele lui; şi de aceea, au mers mai departe ţinând poruncile lui Dumnezeu pentru a propovădui cuvântul lui Dumnezeu printre tot poporul lui Nefi, începând cu oraşul Abundenţa;", "Şi de acolo până la oraşul lui Ghid; şi de la oraşul lui Ghid până la oraşul lui Mulec;", "Şi chiar de la un oraş la altul până când ei s-au dus tot înainte printre întreg poporul lui Nefi, care era în ţinutul de la miazăzi; şi de acolo, până în ţinutul lui Zarahemla, printre lamaniţi.", "Şi s-a întâmplat că ei au propovăduit cu mare putere într-atât, încât i-au făcut de ruşine pe mulţi dintre acei disidenţi care plecaseră de la nefiţi; într-atât, încât aceştia au venit şi şi-au mărturisit păcatele lor şi au fost botezaţi prin pocăinţă şi s-au întors imediat la nefiţi pentru ca să repare răul pe care-l făcuseră lor.", "Şi s-a întâmplat că Nefi şi Lehi le-au predicat lamaniţilor cu atâta putere şi autoritate, căci ei aveau putere şi autoritate date lor pentru ca ei să poată vorbi; şi lor, de asemenea, li se dăduse mesajul pe care trebuia să-l glăsuiască—", "De aceea, ei au vorbit, spre marea uimire a lamaniţilor, convingându-i pe ei într-atât, încât opt mii dintre lamaniţii care erau în ţara lui Zarahemla şi primprejur s-au botezat prin pocăinţă şi au fost convinşi de ticăloşia tradiţiilor strămoşilor lor.", "Şi s-a întâmplat că Nefi şi Lehi au pornit de acolo ca să se ducă în ţara lui Nefi.", "Şi s-a întâmplat că au fost capturaţi de o oştire de-a lamaniţilor şi au fost aruncaţi în închisoare; da, chiar în aceeaşi închisoare în care Amon şi fraţii lui fuseseră aruncaţi de către slujitorii lui Limhi.", "Şi după ce ei au fost aruncaţi în închisoare pentru multe zile, fără mâncare, iată, ei s-au dus la ei la închisoare pentru ca să-i ia şi să-i poată ucide.", "Şi s-a întâmplat că Nefi şi Lehi au fost înconjuraţi ca de foc, într-atât, încât nu s-au încumetat să pună mâna pe ei de frică să nu se ardă. Cu toate acestea, Nefi şi Lehi nu au ars; şi ei au stat în mijlocul focului, dar nu au ars.", "Şi atunci când au văzut că au fost înconjuraţi de o coloană de foc şi că aceasta nu i-a ars, atunci inimile lor au prins curaj.", "Căci au văzut că lamaniţii nu s-au încumetat să pună mâna pe ei; şi nici nu s-au încumetat să se apropie de ei, ci au stat ca şi cum ar fi fost trăsniţi de uimire.", "Şi s-a întâmplat că Nefi şi Lehi s-au ridicat şi au început a vorbi către ei, spunând: Nu vă temeţi căci, iată, Dumnezeu este Acela care v-a arătat vouă acest lucru uimitor prin care vi se arată vouă că voi nu puteţi să puneţi mâna pe noi ca să ne ucideţi.", "Şi iată, atunci când ei au spus aceste cuvinte, pământul s-a cutremurat foarte mult, iar pereţii închisorii s-au cutremurat ca şi cum ar fi fost să se prăbuşească la pământ; dar iată, aceştia nu s-au prăbuşit. Şi iată, cei care erau în închisoare erau lamaniţi şi nefiţi care erau disidenţi.", "Şi s-a întâmplat că ei erau umbriţi de un nor de întuneric; şi o frică mare a venit peste ei.", "Şi s-a întâmplat că un glas a venit ca şi cum ar fi fost deasupra norului de întuneric, zicând: Pocăiţi-vă, pocăiţi-vă, şi nu mai căutaţi să-i distrugeţi pe slujitorii Mei pe care Eu i-am trimis la voi ca să anunţe veşti bune.", "Şi s-a întâmplat că atunci când ei au auzit acest glas şi au văzut că nu era glasul tunetului şi nici nu era acesta glasul unui zgomot tumultuos, ci iată, acesta era un glas liniştit, de o blândeţe deplină, ca şi cum ar fi fost o şoptire care pătrundea chiar până în suflet—", "Şi neţinând seama de blândeţea glasului, iată că pământul s-a cutremurat foarte tare, iar pereţii închisorii s-au cutremurat, iarăşi, ca şi cum ar fi fost să se dărâme la pământ; şi iată, norul de întuneric care îi umbrea nu s-a destrămat—", "Şi iată, glasul a venit iarăşi, zicând: Pocăiţi-vă, pocăiţi-vă, căci Împărăţia cerului este aproape; şi nu mai căutaţi să-i distrugeţi pe slujitorii Mei. Şi s-a întâmplat că pământul s-a cutremurat iarăşi, iar pereţii s-au cutremurat.", "Şi, de asemenea, iarăşi, pentru a treia oară, glasul a venit şi a spus către ei cuvinte minunate care nu pot fi spuse de către om; iar pereţii s-au cutremurat iarăşi, iar pământul s-a cutremurat ca şi cum s-ar fi sfărâmat în bucăţi.", "Şi s-a întâmplat că lamaniţii nu au putut fugi din cauza norului de întuneric care îi umbrea; da, şi, de asemenea, erau nemişcaţi din cauza spaimei care venise peste ei.", "Acum, era unul printre ei care era nefit prin naştere, care aparţinuse, odată, de Biserica lui Dumnezeu, dar se despărţise de ei.", "Şi s-a întâmplat că el s-a întors şi, iată, a văzut prin norul de întuneric faţa lui Nefi şi a lui Lehi; şi iată, ei străluceau foarte mult, chiar ca feţele îngerilor. Şi a văzut că ei şi-au ridicat privirile lor către cer; şi arătau ca şi cum vorbeau sau îşi ridicau glasurile către o fiinţă pe care ei o vedeau.", "Şi s-a întâmplat că acest om a strigat către mulţime că aceştia să se întoarcă şi să privească. Şi iată, lor li s-a dat putere pentru ca ei să se întoarcă şi să privească; şi ei au văzut faţa lui Nefi şi a lui Lehi.", "Şi ei au spus către om: Iată, ce înseamnă toate aceste lucruri şi cine este acesta cu care aceşti oameni vorbesc?", "Acum, numele omului acestuia era Aminadab. Iar Aminadab le-a spus: Ei vorbesc cu îngerii lui Dumnezeu.", "Şi s-a întâmplat că lamaniţii i-au spus: Ce putem noi să facem pentru ca acest nor de întuneric să poată fi înlăturat ca să nu ne mai umbrească?", "Iar Aminadab le-a spus: Voi trebuie să vă pocăiţi şi să imploraţi glasul chiar până când veţi avea credinţă în Hristos, despre care voi aţi fost învăţaţi de către Alma şi de Amulec şi de Zeezrom; şi atunci când veţi face aceasta, norul de întuneric va fi înlăturat şi nu vă va mai umbri.", "Şi s-a întâmplat că ei cu toţii au început să implore glasul Aceluia care cutremurase pământul; da, ei au implorat chiar până când norul de întuneric s-a spulberat.", "Şi s-a întâmplat că, atunci când ei şi-au aruncat privirile împrejur şi au văzut că norul de întuneric era spulberat şi nu-i mai umbrea, iată, au văzut că erau înconjuraţi, da, fiecare suflet, de către o coloană de foc.", "Iar Nefi şi Lehi erau în mijlocul lor; da, ei erau înconjuraţi; da, erau ca în mijlocul unui foc înflăcărat; şi totuşi acesta nu le făcea nici un rău; şi, de asemenea, acesta nu cuprinsese nici zidurile închisorii; şi ei au fost umpluţi de acea bucurie care este de nespus şi plină de slavă.", "Şi iată, Spiritul Sfânt al lui Dumnezeu s-a pogorât din ceruri şi a pătruns în inimile lor şi ei erau ca şi umpluţi de foc şi puteau glăsui cuvinte minunate.", "Şi s-a întâmplat că un glas a venit către ei, da, un glas plăcut, ca şi cum ar fi fost o şoptire, zicând:", "Pace, pace fie între voi, datorită credinţei voastre în Preaiubitul Meu, care a fost de la începutul lumii.", "Şi acum, când ei au auzit aceasta, şi-au aruncat ochii ca şi cum ar fi vrut să vadă din ce parte venea glasul; şi iată, au văzut cum cerul s-a deschis; şi îngeri s-au pogorât din cer şi le-au slujit.", "Şi erau cam trei sute de suflete care au văzut şi au auzit aceste lucruri; şi ei au fost îndemnaţi să meargă înainte şi să nu se minuneze şi nici să nu se îndoiască.", "Şi s-a întâmplat că au mers înainte şi au slujit poporului, declarând în toate ţinuturile dimprejur despre toate lucrurile pe care le auziseră şi le văzuseră într-atât, încât cea mai mare parte a lamaniţilor a fost convinsă de acestea, datorită dovezilor măreţe pe care le primise.", "Şi toţi cei care au fost convinşi şi-au abandonat armele lor de război, precum şi ura lor şi tradiţiile strămoşilor lor.", "Şi s-a întâmplat că ei au cedat nefiţilor pământurile din stăpânirea lor."]}, {"name": "6", "verses": ["Şi s-a întâmplat că atunci când cel de-al şaizeci şi doilea an al domniei judecătorilor s-a terminat, toate aceste lucruri s-au întâmplat, iar lamaniţii, cea mai mare parte dintre ei, au devenit un popor drept, într-atât, încât dreptatea lor era mai mare decât aceea a nefiţilor, datorită credinţei lor ferme şi neclintite.", "Căci iată, erau mulţi dintre nefiţi care deveniseră duri şi fără pocăinţă şi foarte ticăloşi, într-atât, încât ei au respins cuvântul lui Dumnezeu şi toate predicile şi profeţiile care veniseră printre ei.", "Cu toate acestea, poporul Bisericii a avut mare bucurie datorită schimbării lamaniţilor, da, datorită Bisericii lui Dumnezeu care fusese întemeiată printre ei. Şi ei s-au întovărăşit şi s-au bucurat unul cu altul şi au avut mare bucurie.", "Şi s-a întâmplat că mulţi dintre lamaniţi au venit jos în ţara lui Zarahemla şi au declarat către nefiţi despre convertirea lor şi i-au îndemnat pe aceştia la credinţă şi la pocăinţă.", "Da, şi mulţi dintre ei au predicat cu multă putere şi autoritate până când au adus pe mulţi dintre ei până în adâncurile umilinţei pentru ca să fie urmaşi umili ai lui Dumnezeu şi ai Mielului.", "Şi s-a întâmplat că mulţi dintre lamaniţi s-au dus în ţara de la miazănoapte; şi, de asemenea, Nefi şi Lehi s-au dus în ţara de la miazănoapte ca să predice către popor. Şi astfel s-a terminat cel de-al şaizeci şi treilea an.", "Şi iată, a fost pace în întreaga ţară, într-atât, încât nefiţii s-au dus în oricare parte a ţării au vrut, fie printre nefiţi, fie printre lamaniţi.", "Şi s-a întâmplat că şi lamaniţii s-au dus orişiunde au vrut, fie că era printre lamaniţi sau printre nefiţi; şi astfel ei au avut legături libere unul cu altul ca să cumpere şi să vândă şi să obţină câştig după dorinţa lor.", "Şi s-a întâmplat că au devenit foarte bogaţi, atât lamaniţii, cât şi nefiţii; şi au avut o mulţime de aur şi de argint şi de tot felul de metale preţioase, atât în ţara de la miazăzi, cât şi în ţara de la miazănoapte.", "Acum, ţara de la miazăzi era numită Lehi, iar ţara de la miazănoapte era numită Mulec, după fiul lui Zedechia; căci Domnul l-a adus pe Mulec în ţara de la miazănoapte, iar pe Lehi în ţara de la miazăzi.", "Şi iată, era tot felul de aur în amândouă aceste ţări, precum şi argint şi minereuri preţioase de tot felul; şi, de asemenea, erau lucrători speciali care făceau tot felul de lucrări din minereuri şi le rafinau; şi astfel au devenit ei bogaţi.", "Ei au cultivat grâne din abundenţă, atât la miazănoapte, cât şi la miazăzi; şi au prosperat foarte mult, atât la miazănoapte, cât şi la miazăzi. Şi s-au înmulţit şi au devenit foarte puternici în ţară. Şi au crescut multe turme şi cirezi, da, multe animale îngrăşate.", "Iată, femeile lor au lucrat şi au tors şi au făcut tot felul de veşminte din bumbac fin şi veşminte de tot felul pentru ca să-şi acopere goliciunea. Şi astfel, cel de-al şaizeci şi patrulea an a trecut în pace.", "Iar în cel de al şaizeci şi cincilea an ei, de asemenea, au avut mare bucurie şi pace, da, multe predici şi multe profeţii despre ceea ce era să vină. Şi astfel a trecut cel de-al şaizeci şi cincilea an.", "Şi s-a întâmplat că în cel de-al şaizeci şi şaselea an al domniei judecătorilor, iată, Cezoram a fost ucis de către o mână necunoscută în timp ce el se aşeza pe scaunul de judecată. Şi s-a întâmplat că în acelaşi an, fiul lui, care fusese numit de către popor în locul lui, a fost, de asemenea, ucis. Şi astfel s-a încheiat cel de-al şaizeci şi şaselea an.", "Iar la începutul celui de-al şaizeci şi şaptelea an, poporul a început iarăşi să devină ticălos.", "Căci iată, Domnul îi binecuvântase pe ei atât de mult cu bogăţiile lumii, încât ei nu fuseseră tulburaţi de mânie, de războaie şi nici de vărsări de sânge; de aceea, ei au început să-şi îndrepte inimile lor către bogăţii; da, au început să caute să obţină câştiguri pentru ca să se ridice unul deasupra altuia; de aceea, ei au început să ucidă în ascuns şi să fure şi să jefuiască pentru ca să obţina câştiguri.", "Şi acum, iată, acei criminali şi tâlhari erau o bandă care fusese formată de către Chişcumen şi Gadianton. Şi acum, s-a întâmplat că erau mulţi din banda lui Gadianton printre nefiţi. Dar iată, ei erau mai numeroşi printre partea cea mai ticăloasă a lamaniţilor. Iar ei erau numiţi tâlharii şi ucigaşii lui Gadianton.", "Şi aceştia erau cei care l-au ucis pe judecătorul-şef Cezoram şi pe fiul lui în timp ce erau în scaunul de judecată; şi iată, ei nu au fost găsiţi.", "Şi acum s-a întâmplat că atunci când lamaniţii au aflat că erau tâlhari printre ei, au fost foarte supăraţi; şi au folosit orişice mijloace care erau în puterile lor pentru ca să-i distrugă pe ei de pe faţa pământului.", "Dar iată, Satana a aţâţat inimile celei mai mari părţi a nefiţilor într-atât, încât aceştia s-au unit cu bandele acelea de tâlhari şi au făcut legăminte şi jurăminte că ei se vor proteja şi apăra unul pe altul în orişice împrejurări grele s-ar afla pentru ca ei să nu sufere pentru crimele lor şi pentru tâlhăriile lor şi pentru furturile lor.", "Şi s-a întâmplat că au avut semnele lor, da, semnele lor secrete şi cuvintele lor secrete; şi aceasta pentru ca ei să poată să deosebească pe un frate care intrase în legământ, pentru ca orişice ticăloşie fratele lui ar fi comis, el să nu fie vătămat de fratele său, nici de cei care făceau parte din banda lui, care făcuseră acest legământ.", "Şi astfel, ei puteau să ucidă şi să jefuiască şi să fure şi să preacurvească şi să facă tot felul de ticăloşii împotriva legilor ţării lor şi a legilor lui Dumnezeu.", "Şi oricare dintre cei ce aparţineau de banda lor ar fi divulgat lumii ticăloşia şi lucrurile lor abominabile trebuia să fie judecat, nu potrivit legilor ţării lor, ci potrivit legilor ticăloşiei lor, care fuseseră date de către Gadianton şi Chişcumen.", "Acum, iată, acestea erau jurămintele şi legămintele secrete despre care Alma îi poruncise fiului său că nu trebuie să pătrundă în lume, căci altfel acestea ar fi un mijloc ca să tragă poporul în jos la distrugere.", "Acum iată, aceste jurăminte şi legăminte secrete nu au ajuns la Gadianton de la cronicile care fuseseră date lui Helaman; dar iată, ele au fost sădite în inima lui Gadianton de către aceeaşi fiinţă care i-a îndemnat pe părinţii noştri dintâi să ia din fructul oprit—", "Da, aceeaşi fiinţă care complotase cu Cain că dacă acesta îl va ucide pe fratele său Abel, aceasta să nu fie făcut cunoscută lumii. Şi el a complotat cu Cain şi urmaşii lui de la acel timp încolo.", "Şi, de asemenea, tot această fiinţă este aceea care a sădit în inimile oamenilor ideea să zidească un turn destul de înalt pentru ca ei să poată ajunge la cer. Şi tot această fiinţă a fost aceea care a condus pe cei care au venit de la acel turn în ţara aceasta; care au răspândit lucrările întunericului şi ale lucrurilor abominabile pe toată faţa pământului până când ea a târât poporul în jos într-o distrugere totală şi până la un iad veşnic.", "Da, este aceeaşi fiinţă care a sădit în inima lui Gadianton să continue lucrarea întunericului şi a uciderii secrete; şi ea a dat pe faţă acest lucru de la începutul omului şi până în timpul de acum.", "Şi iată, ea este aceea care este autoarea tuturor păcatelor. Şi iată, ea este aceea care conduce lucrările sale de întuneric şi de crime secrete şi care transmite planurile lor şi jurămintele lor şi legămintele lor şi planurile lor îngrozitor de ticăloase de la generaţie la generaţie, în măsura în care ea poate să acapareze inimile copiilor oamenilor.", "Şi acum iată, ea a pus stăpânire pe inimile nefiţilor; da, într-atât, încât ei deveniseră foarte păcătoşi; da, cea mai mare parte a lor s-au îndepărtat din drumul dreptăţii şi au călcat în picioare poruncile lui Dumnezeu; şi s-au întors către drumurile lor proprii şi şi-au zidit idoli din aurul şi argintul lor.", "Şi s-a întâmplat că toate aceste nedreptăţi li s-au întâmplat lor în timp de numai câţiva ani, într-atât, încât cea mai mare dintre ele li s-au întâmplat lor în cel de-al şaizeci şi şaptelea an al domniei judecătorilor peste poporul lui Nefi.", "Şi ei, de asemenea, au crescut în nedreptăţile lor în cel de-al şaizeci şi optulea an, spre marea supărare şi tânguire a celor drepţi.", "Şi astfel, noi vedem că nefiţii au început să rătăcească în necredinţă şi să crească în ticăloşie şi în lucruri abominabile, în timp ce lamaniţii au început să se întărească nespus de mult în cunoaşterea Dumnezeului lor; da, ei au început să ţină legile şi poruncile Lui şi să păşească în adevăr şi în dreptate în faţa Lui.", "Şi astfel, noi vedem că Spiritul Domnului a început să se retragă de la nefiţi, din cauza ticăloşiei şi a împietririi inimilor lor.", "Şi astfel, noi vedem că Domnul a început să-Şi verse Spiritul Său peste lamaniţi, datorită uşurinţei lor şi a dorinţei lor de a crede în cuvintele Lui.", "Şi s-a întâmplat că lamaniţii au fugărit banda de tâlhari ai lui Gadianton; şi ei au predicat cuvântul lui Dumnezeu printre cei mai slabi dintre ei, într-atât, încât această bandă de tâlhari a fost distrusă cu totul dintre lamaniţi.", "Şi s-a întâmplat, pe de altă parte, că nefiţii i-au întărit şi i-au sprijinit, începând cu cei mai ticăloşi dintre ei, până când ei s-au răspândit peste toată ţara nefiţilor şi au cucerit cea mai mare parte dintre cei drepţi, până când ei au ajuns să creadă în lucrările lor şi să se împărtăşească din jafurile lor şi să se unească cu ei în crimele şi combinaţiile lor secrete.", "Şi astfel, ei au obţinut întreaga conducere a guvernului, într-atât, încât au călcat în picioare şi au lovit şi au sfâşiat şi le-au întors spatele celor săraci şi urmaşilor cei umili ai lui Dumnezeu.", "Şi astfel, noi vedem că ei erau într-o stare îngrozitoare şi se pregăteau pentru o distrugere veşnică.", "Şi s-a întâmplat că astfel s-a încheiat cel de-al şaizeci şi optulea an al domniei judecătorilor peste poporul lui Nefi."]}, {"name": "7", "verses": ["Iată, acum s-a întâmplat în cel de-al şaizeci şi nouălea an al domniei judecătorilor peste poporul nefiţilor că Nefi, fiul lui Helaman, s-a reîntors în ţara lui Zarahemla, din ţara de la miazănoapte.", "Căci el provenea din poporul care era din ţara de la miazănoapte şi a propovăduit cuvântul lui Dumnezeu şi a profeţit multe lucruri;", "Şi ei au respins toate cuvintele lui, într-atât, încât el nu a putut să rămână printre ei, ci s-a întors iarăşi în ţara lui de baştină.", "Şi au văzut poporul într-o asemenea stare îngrozitoare de ticăloşie şi pe acei tâlhari ai lui Gadianton ocupând scaunele de judecată—după ce au uzurpat puterea şi autoritatea din ţară; dând deoparte poruncile lui Dumnezeu şi nefiind drepţi câtuşi de puţin în faţa Lui; nefăcând nici un fel de dreptate copiilor oamenilor;", "Condamnând pe cei drepţi datorită dreptăţii lor; lăsând pe cei vinovaţi şi ticăloşi să meargă nepedepsiţi din cauza banilor lor; şi mai ales fiind ţinuţi în posturi din fruntea guvernului, ca să domnească şi să facă după dorinţa lor, pentru ca ei să poată căpăta câştiguri şi slava lumii; şi mai ales, pentru ca ei să poată şi mai uşor să comită adulter, să fure şi să ucidă şi să facă după dorinţele lor proprii—", "Acum, această mare nedreptate li se întâmplase nefiţilor timp de nu prea mulţi ani; şi atunci când Nefi a văzut aceasta, inima i s-a umplut de supărare în piept şi a exclamat în chinul sufletului său:", "O, dacă aş fi putut să-mi trăiesc zilele mele în zilele când tatăl meu, Nefi, a plecat, la început, din ţara Ierusalimului, dacă aş fi putut să mă bucur împreună cu el în ţara făgăduită; atunci poporul lui se aşeza în implorare cu uşurinţă, era tare în ţinerea poruncilor lui Dumnezeu şi lent în a fi condus la nedreptate; şi el era iute în a asculta de Cuvintele Domnului—", "Da, dacă zilele mele ar fi putut să fie în zilele acelea, atunci sufletul meu ar fi putut să aibă bucurie în dreptatea fraţilor mei.", "Dar iată, mie mi-a fost dat să trăiesc în zilele acestea şi ca sufletul meu să fie plin de supărare din cauza ticăloşiei acesteia a fraţilor mei.", "Şi iată, acum s-a întâmplat că aceasta s-a petrecut sus, într-un turn care era în grădina lui Nefi, care era lângă drumul mare care ducea la piaţa principală, care era în oraşul lui Zarahemla; de aceea, Nefi s-a închinat în turnul care era în grădina lui, care turn era, de asemenea, lângă poarta grădinii pe lângă care trecea drumul.", "Şi s-a întâmplat că erau unii oameni care treceau pe acolo şi care l-au văzut pe Nefi cum îşi vărsa sufletul către Dumnezeu sus în turn; şi ei au alergat şi au spus poporului ceea ce văzuseră, iar poporul a venit laolaltă în mari mulţimi pentru ca să poată să afle cauza unei aşa de mari jeluiri pentru ticăloşia poporului.", "Şi acum, când Nefi s-a ridicat, el a văzut mulţimile de oameni care erau adunate laolaltă.", "Şi s-a întâmplat că el şi-a deschis gura şi le-a spus: Iată, de ce v-aţi adunat laolaltă? Pentru ca eu să vă spun despre nedreptăţile voastre?", "Da, căci m-am urcat în turnul meu ca să-mi pot vărsa sufletul către Dumnezeul meu, din cauza supărării foarte mari a inimii mele, care este din cauza nedreptăţilor voastre!", "Şi din cauza jeluirii şi a tânguirii mele voi v-aţi adunat laolaltă şi vă minunaţi; da, voi aveţi mare nevoie să vă minunaţi; da, voi ar trebui să vă minunaţi, căci i-aţi dat voie Satanei să acapareze într-o asemenea măsură inimile voastre.", "Da, cum de aţi putut voi să vă lăsaţi seduşi de el, care caută să vă doboare sufletele în nefericire veşnică şi suferinţă fără de sfârşit?", "O, pocăiţi-vă, pocăiţi-vă! De ce să muriţi? Întoarceţi-vă, întoarceţi-vă către Domnul Dumnezeul vostru. De ce v-a părăsit El pe voi?", "Aceasta este pentru că voi v-aţi împietrit inimile; da, voi nu ascultaţi de glasul Păstorului cel bun; da, voi L-aţi provocat pe El ca să se mânie împotriva voastră.", "Şi iată, în loc să vă adune, dacă nu vă pocăiţi, iată, El vă va împrăştia pentru ca voi să ajungeţi carne pentru câini şi pentru animalele sălbatice.", "O, cum de L-aţi putut voi uita pe Dumnezeul vostru chiar în ziua când El v-a salvat?", "Dar iată, aceasta este pentru ca să obţineţi câştiguri, pentru ca să fiţi lăudaţi de către oameni, da, şi pentru ca voi să puteţi obţine aur şi argint. Şi v-aţi îndreptat inimile către bogăţii şi către lucrurile deşarte ale acestei lumi, pentru care voi faceţi crime şi tâlhării şi furturi; şi purtaţi mărturie neadevărată împotriva vecinului vostru; şi faceţi tot felul de nedreptăţi.", "Şi din cauza aceasta nenorocire va veni peste voi, dacă nu vă veţi pocăi. Căci, dacă nu vă veţi pocăi, iată, acest oraş mare, precum şi toate acele oraşe mari care se află de jur-împrejur, care sunt în ţara stăpânirilor voastre, vor fi luate de la voi pentru ca voi să nu aveţi nici un loc în ele; căci iată, Domnul nu vă va da vouă putere, aşa cum El a făcut-o până acum ca să rezistaţi împotriva duşmanilor voştri.", "Căci iată, astfel spune Domnul: Eu nu-i voi arăta puterea Mea celui ticălos, unuia mai mult decât altuia, decât numai acelora care se pocăesc de păcatele lor şi ascultă de Cuvintele Mele. Acum, de aceea, eu aş vrea ca voi să vedeţi, fraţii mei, că va fi mai bine de lamaniţi decât de voi, dacă nu vă pocăiţi.", "Căci iată, ei sunt mai drepţi decât voi, căci ei nu au păcătuit împotriva acelei mari cunoaşteri pe care voi aţi obţinut-o; de aceea, Domnul va avea îndurare faţă de ei; da, El va prelungi zilele lor şi va înmulţi seminţia lor, chiar atunci când voi veţi fi distruşi cu totul, dacă nu vă veţi pocăi.", "Da, nenorocire va veni peste voi din cauza acelor mari lucruri abominabile care au venit printre voi; iar voi v-aţi unit unul cu altul pentru aceasta, da, în banda aceea secretă care a fost întemeiată de către Gadianton!", "Da, nenorocire va veni peste voi din cauza acelei mândrii pe care aţi lăsat-o să intre în inimile voastre, care v-a ridicat dincolo de ceea ce este bun, din cauza bogăţiilor voastre foarte mari!", "Da, nenorocire va veni peste voi din cauza ticăloşiei şi a lucrurilor voastre abominabile!", "Şi dacă nu vă veţi pocăi, atunci veţi pieri; da, chiar şi pământurile voastre vor fi luate de la voi, iar voi veţi fi distruşi de pe faţa pământului.", "Iată acum, eu nu spun de la mine că aceste lucruri se vor întâmpla, căci nu de la mine însumi cunosc aceste lucruri; ci iată, eu ştiu că aceste lucruri sunt adevărate pentru că Domnul Dumnezeu mi le-a făcut mie cunoscute, de aceea, mărturisesc eu că acestea se vor întâmpla."]}, {"name": "8", "verses": ["Şi acum s-a întâmplat că atunci când Nefi a spus aceste cuvinte, iată, erau oameni care erau judecători care, de asemenea, aparţineau de banda secretă a lui Gadianton; şi ei erau mânioşi şi îşi ridicau glasurile împotriva lui, zicând către popor: De ce nu-l prindeţi pe acest om şi nu-l aduceţi pentru ca el să poată fi condamnat după crima pe care a comis-o?", "De ce vă uitaţi la acest om şi-l ascultaţi cum insultă poporul acesta şi legea noastră?", "Căci iată, Nefi le-a vorbit despre corupţia legii lor; da, multe lucruri a vorbit Nefi care nu pot fi scrise; şi nimic n-a vorbit el care era împotriva poruncilor lui Dumnezeu.", "Şi acei judecători erau mânioşi pe el pentru că a vorbit limpede către ei despre lucrările lor tainice ale întunericului; cu toate acestea ei nu s-au încumetat să pună mâna pe el căci s-au temut de popor ca acesta să nu se plângă împotriva lor.", "De aceea, ei au strigat către popor, zicând: De ce permiteţi voi ca acest om să ne insulte? Căci iată, el a condamnat tot acest popor chiar la distrugere; da, şi, de asemenea, ca aceste oraşe mari să fie luate de la noi pentru ca noi să nu avem nici un loc în ele.", "Şi acum, noi ştim că aceasta este imposibil, căci iată, noi suntem puternici şi oraşele noastre sunt mari; de aceea, duşmanii noştri nu pot să aibă nici o putere asupra noastră.", "Şi s-a întâmplat că astfel au aţâţat ei poporul la mânie împotriva lui Nefi şi au pricinuit conflicte printre ei; căci erau unii care au strigat: Lăsaţi-l pe acest om în pace, căci este un om bun, iar lucrurile pe care le-a spus cu siguranţă se vor întâmpla dacă noi nu ne pocăim.", "Da, iată, toate judecăţile vor veni asupra noastră, despre care el ne-a depus mărturie; căci noi ştim că el ne-a depus mărturie dreaptă despre nedreptăţile noastre. Şi iată, acestea sunt multe; şi el, de asemenea, cunoaşte toate lucrurile care ni se vor întâmpla nouă, după cum el cunoaşte nedreptăţile noastre;", "Da, şi iată, dacă el nu ar fi fost un profet, nu ar fi putut să depună mărturie despre acele lucruri.", "Şi s-a întâmplat că acei oameni care au căutat să-l distrugă pe Nefi erau forţaţi, din cauza fricii lor, să nu pună mâna pe el; de aceea, el a început iarăşi să vorbească către ei, văzând că el dobândise trecere favoare în ochii unora într-atât, încât cei rămaşi dintre ei erau înfricoşaţi.", "De aceea, el a fost forţat să le vorbească lor mai mult, zicând: Iată, fraţii mei, n-aţi citit voi că Dumnezeu a dat putere unui om şi anume, lui Moise, ca să lovească apele Mării Roşii şi că acestea s-au despărţit încoace şi încolo într-atât, încât Israeliţii, care erau strămoşii noştri, au trecut printre ape pe pământ uscat, iar apele s-au închis peste oştirile Egiptenilor şi le-au înghiţit?", "Şi acum iată, dacă Dumnezeu i-a dat acestui om asemenea putere, atunci de ce trebuie să vă certaţi între voi şi să spuneţi că el nu mi-a dat mie nici o putere ca să ştiu despre judecăţile care vor veni peste voi, dacă voi nu vă pocăiţi?", "Dar iată, voi nu numai că tăgăduiţi cuvintele mele, dar tăgăduiţi şi toate cuvintele care au fost spuse de către strămoşii noştri, precum şi cuvintele care au fost spuse de către acest om, Moise, care avea puteri atât de mari date lui, da, cuvintele pe care el le-a spus despre venirea lui Mesia.", "Da, nu a scris el că Fiul lui Dumnezeu va veni? Şi tot aşa cum el a ridicat şarpele de aramă în pustiu, tot aşa va fi ridicat El, Cel care va veni.", "Şi atâţia câţi vor privi la acel şarpe vor trăi, şi anume atâţia câţi vor privi la Fiul lui Dumnezeu cu credinţă, având spiritul smerit, aceia vor putea să trăiască, chiar acea viaţă care este veşnică.", "Şi acum iată, nu numai Moise a depus mărturie despre aceste lucruri, ci tot aşa au făcut şi toţi profeţii sfinţi din zilele lui şi până în zilele lui Avraam.", "Da, şi iată, Avraam a văzut venirea Lui şi s-a umplut de veselie şi s-a bucurat.", "Da, şi iată, vă spun vouă că nu numai Avraam ştia despre aceste lucruri, dar erau mulţi înaintea zilelor lui Avraam care au fost chemaţi la ordinul lui Dumnezeu; da, chiar la ordinul Fiului Lui; şi aceasta pentru ca să poată fi arătat poporului, multe mii de ani înainte de venirea Lui, că va veni la ei chiar mântuirea.", "Şi acum, aş dori ca voi să ştiţi că încă din zilele lui Avraam au fost mulţi profeţi care au depus mărturie despre aceste lucruri; da, iată, profetul Zenos a depus mărturie cu curaj; pentru aceasta el a fost ucis.", "Şi iată, de asemenea, Zenoc, şi, de asemenea, Ezias şi, de asemenea, Isaia şi Ieremia (Ieremia fiind acelaşi profet care a depus mărturie despre distrugerea Ierusalimului) şi acum, noi ştim că Ierusalimul a fost distrus potrivit cuvintelor lui Ieremia. O, atunci de ce să nu vină Fiul lui Dumnezeu potrivit profeţiei lui?", "Şi acum, veţi contesta voi faptul că Ierusalimul a fost distrus? Veţi spune voi că fiii lui Zedechia nu au fost ucişi cu toţii în afară de Mulec? Da, şi nu vedeţi voi că cei din seminţia lui Zedechia sunt cu noi; şi că ei au fost alungaţi afară din ţara Ierusalimului? Dar iată, aceasta nu este totul—", "Tatăl nostru, Lehi, a fost alungat din Ierusalim pentru că el a depus mărturie despre aceste lucruri. Nefi, de asemenea, a depus mărturie despre aceste lucruri, precum şi aproape toţi strămoşii noştri, chiar până în timpul acesta; da, ei au depus mărturie despre venirea lui Hristos şi au aşteptat cu nerăbdare şi s-au bucurat de ziua Lui în care urmează să vină.", "Şi iată, El este Dumnezeu; şi El este cu ei; şi El li S-a arătat lor, cum că ei erau mântuiţi de către El; şi ei I-au dat Lui slavă, datorită a ceea ce va urma să fie.", "Şi acum, văzând că voi cunoaşteţi aceste lucruri şi nu le puteţi tăgădui decât dacă minţiţi, în aceasta aţi păcătuit voi, căci aţi respins toate aceste lucruri, neţinând seama de multele dovezi pe care le-aţi primit; da, voi chiar aţi primit toate lucrurile, atât lucrurile din cer, precum şi toate lucrurile care sunt pe pământ ca o dovadă că ele sunt adevărate.", "Dar iată, aţi respins adevărul şi v-aţi răzvrătit împotriva Dumnezeului vostru cel Sfânt; şi chiar şi în timpul de acum, în loc să vă aşterneţi comori în cer pentru voi înşivă, unde nimic nu putrezeşte şi unde nimic care este necurat nu poate ajunge, voi adunaţi pentru voi înşivă mânie împotriva zilei de judecată.", "Da, chiar şi la timpul de acum voi vă desăvârşiţi în păcat din cauza crimelor voastre şi a imoralităţii şi a ticăloşiei voastre pentru nimicire veşnică; da, dacă nu vă pocăiţi, aceasta va veni peste voi în curând.", "Da, iată, acum aceasta este chiar la uşa voastră; da, duceţi-vă la scaunul de judecată şi cercetaţi; şi iată, judecătorul vostru este ucis; şi el zace în sângele său; şi a fost ucis de către fratele lui, care caută să se aşeze în scaunul de judecată.", "Şi iată, ei amândoi aparţin de banda voastră secretă, al cărui autor este Gadianton şi cel rău care caută să distrugă sufletele oamenilor."]}, {"name": "9", "verses": ["Iată, acum s-a întâmplat că atunci când Nefi a vorbit aceste cuvinte, unii oameni care erau printre ei au alergat la scaunul de judecată; da, şi anume cinci erau cei care s-au dus; şi în timp ce se duceau, ei au spus unul către altul:", "Iată, acum noi vom afla cu siguranţă dacă acest om este profet şi dacă Dumnezeu i-a dat lui poruncă să ne profeţească nouă asemenea lucruri minunate. Iată, noi nu credem că el a făcut aceasta; da, nu credem că este profet; cu toate acestea, dacă lucrul acesta pe care l-a spus despre judecătorul-şef este adevărat, cum că el este mort, atunci noi vom crede că celelalte cuvinte pe care le-a vorbit sunt adevărate.", "Şi s-a întâmplat că au alergat din toate puterile lor şi au ajuns la scaunul de judecată; şi iată, judecătorul-şef era căzut la pământ şi zăcea în sângele său.", "Şi acum, iată, când ei au văzut aceasta, au fost uimiţi peste măsură într-atât, încât au căzut la pământ; căci ei nu au crezut cuvintele pe care Nefi le spusese despre judecătorul-şef.", "Dar acum, când au văzut, au crezut; şi frica a venit peste ei ca nu cumva toate judecăţile despre care Nefi vorbise să vină peste popor; de aceea, s-au cutremurat şi au căzut la pământ.", "Acum, imediat după ce judecătorul fusese ucis—el fiind înjunghiat de către fratele lui deghizat, acesta a fugit, iar slujitorii au alergat şi au spus poporului, ridicând un strigăt de moarte printre ei;", "Şi iată, poporul s-a adunat laolaltă la locul scaunului de judecată—şi iată, spre uimirea lor, ei i-au văzut pe acei cinci oameni care căzuseră la pământ.", "Şi acum iată, poporul nu ştia nimic despre mulţimea care se adunase laolaltă în grădina lui Nefi; de aceea, ei au spus unul către altul: Aceşti oameni sunt ei oare aceia care l-au ucis pe judecător, iar Dumnezeu i-a lovit pe ei ca să nu poată fugi de noi.", "Şi s-a întâmplat că ei i-au prins şi i-au legat şi i-au aruncat în închisoare. Şi s-a trimis o veste peste graniţă spunând că judecătorul a fost ucis şi că ucigaşii au fost prinşi şi aruncaţi în închisoare.", "Şi s-a întâmplat că în dimineaţa următoare poporul s-a adunat laolaltă ca să jelească şi să postească la înmormântarea marelui judecător-şef care fusese ucis.", "Şi astfel, de asemenea, acei judecători care erau în grădina lui Nefi şi care au auzit aceste cuvinte erau, de asemenea, adunaţi laolaltă la înmormântare.", "Şi s-a întâmplat că ei au cercetat în popor, zicând: Unde sunt cei cinci care au fost trimişi să cerceteze despre judecătorul şef dacă el era mort? Iar ei au răspuns, zicând: Despre cei cinci pe care voi ziceţi că i-aţi trimis, noi nu ştim nimic; dar sunt cinci oameni care sunt ucigaşii, pe care noi i-am aruncat în închisoare.", "Şi s-a întâmplat că judecătorii au cerut ca ei să fie aduşi; şi au fost aduşi; şi iată, erau cei cinci care fuseseră trimişi; şi iată, judecătorii au cerut de la ei să afle despre aceasta, iar ei le-au spus despre tot ceea ce făcuseră, zicând:", "Noi am fugit şi am venit la locul scaunului de judecată; iar atunci când am văzut toate lucrurile chiar aşa cum Nefi depusese mărturie, noi am fost uimiţi într-atât, încât am căzut la pământ; şi atunci când ne-am revenit din uimire, iată, ei ne-au aruncat în închisoare.", "Acum, cât despre uciderea acestui om, noi nu ştim cine a făcut-o; şi ştim numai atât; şi am fugit şi am venit aşa cum voi aţi dorit; şi iată, el era mort, aşa cum au fost cuvintele lui Nefi.", "Şi acum s-a întâmplat că judecătorii au prezentat această problemă în faţa poporului şi au strigat împotriva lui Nefi, zicând: Iată, noi ştim că acest Nefi trebuie să se fi înţeles cu cineva ca să-l ucidă pe judecător şi apoi să poată să ne anunţe nouă aceasta pentru ca să poată să ne convertească la credinţa lui, ca să poată să se înalţe pe el însuşi ca să fie un om mare, ales al lui Dumnezeu şi profet.", "Şi acum iată, noi îl vom descoperi pe acest om, iar el îşi va mărturisi greşeala şi ni-l va face cunoscut pe adevăratul ucigaş al acestui judecător.", "Şi s-a întâmplat că cei cinci au fost eliberaţi în ziua înmormântării. Cu toate acestea, ei i-au mustrat pe judecători cu cuvintele pe care ei le-au vorbit împotriva lui Nefi şi s-au certat cu ei unul câte unul, într-atât, încât i-au amuţit.", "Cu toate acestea, ei au făcut ca Nefi să fie luat şi legat şi adus în faţa mulţimii, şi ei au început să-l interogheze pe el în diferite feluri pentru ca să se contrazică, pentru ca ei să poată să-l condamne la moarte—", "Zicând către el: Tu eşti un complice; cine este acest om care a făcut crima aceasta? Spune-ne nouă acum şi recunoaşte-ţi greşeala, zicând: Iată, aici sunt bani; şi, de asemenea, noi îţi vom da ţie viaţa dacă ne vei spune şi vei recunoaşte înţelegerea pe care tu ai făcut-o cu el.", "Dar Nefi le-a spus: O, voi nebunilor, voi cei împietrită la inimă, voi orbilor şi voi cei încăpăţânaţi, ştiţi voi cât timp vă va permite Domnul Dumnezeul vostru să continuaţi în felul acesta păcătos?", "O, voi ar trebui să începeţi să plângeţi şi să vă tânguiţi din cauza distrugerii mari care în acest moment vă aşteaptă, dacă nu vă pocăiţi.", "Iată, ziceţi voi că m-am înţeles cu un om ca el să-l ucidă pe Seezoram, judecătorul-şef al nostru. Dar iată, vă spun vouă că aceasta este din cauza că eu v-am depus vouă mărturie pentru ca voi să cunoaşteţi acest lucru; da, şi anume pentru mărturia către voi cum că eu am ştiut despre ticăloşia şi lucrurile abominabile care sunt printre voi.", "Şi pentru că eu am făcut aceasta, voi ziceţi că m-am înţeles cu un om ca el să facă acest lucru; da, pentru că v-am arătat vouă acest semn, voi sunteţi mânioşi pe mine şi căutaţi să-mi distrugeţi viaţa.", "Şi acum iată, vă voi arăta un alt semn şi voi vedea dacă în acest caz veţi căuta să mă distrugeţi.", "Iată, vă zic vouă: Duceţi-vă la casa lui Seantum care este fratele lui Seezoram şi spuneţi-i acestuia—", "Nefi, care este profetul pretins, care profeţeşte atât de mult rău despre acest popor; s-a înţeles el cu tine ca tu să-l ucizi pe Seezoram care este fratele tău?", "Şi iată, el vă va zice vouă: Nu.", "Iar voi să-i spuneţi: L-ai ucis tu pe fratele tău?", "Iar el va sta cu frică şi nu va şti ce să zică. Şi iată, el va tăgădui în faţa voastră; şi se va preface că este mirat; cu toate acestea, el vă va declara vouă că este nevinovat.", "Dar iată, voi să-l cercetaţi pe el şi veţi găsi sânge la poalele pelerinei lui.", "Şi atunci când veţi vedea aceasta să spuneţi: De unde vine acest sânge? Nu ştim noi că acesta este sângele fratelui tău?", "Şi atunci el va tremura şi se va face livid, chiar ca şi cum moartea ar veni asupra lui.", "Şi atunci voi să ziceţi: Din cauza acestei frici şi a acestei palori care au venit peste faţa ta, iată, noi ştim că eşti vinovat.", "Iar atunci o frică şi mai mare va veni peste el; şi atunci el vă va mărturisi şi nu va mai tăgădui că a făcut această crimă.", "Iar apoi el vă va spune că eu, Nefi, nu ştiu nimic despre această întâmplare decât dacă mi-a fost comunicată mie prin puterea lui Dumnezeu. Şi atunci veţi şti voi că eu sunt un om cinstit şi că sunt trimis la voi de către Dumnezeu.", "Şi s-a întâmplat că ei s-au dus şi au făcut chiar aşa cum Nefi le-a spus să facă. Şi iată, cuvintele pe care le-a spus au fost adevărate; căci în acord cu aceste cuvinte, el a tăgăduit; şi în acord cu aceste cuvinte, el a mărturisit.", "Şi el a fost adus pentru a dovedi că el era adevăratul criminal într-atât, încât cei cinci au fost puşi în libertate; şi, de asemenea, Nefi a fost lăsat liber.", "Şi au fost unii dintre nefiţi care au crezut în cuvintele lui Nefi; şi, de asemenea, au fost unii care au crezut datorită mărturiei celor cinci, căci ei fuseseră convertiţi în timp ce erau în închisoare.", "Şi acum, erau unii din popor care au spus că Nefi era un profet.", "Şi au fost alţii care au spus: Iată, el este un dumnezeu, căci dacă nu ar fi fost un dumnezeu el nu ar fi putut să ştie despre toate lucrurile. Căci iată, el ne-a spus nouă gândurile din inimile noastre; şi, de asemenea, ne-a spus nouă alte lucruri; şi chiar a adus la cunoştinţa noastră pe ucigaşul cel adevărat al judecătorului nostru şef."]}, {"name": "10", "verses": ["Şi s-a întâmplat că a fost o dezbinare în popor, într-atât, încât ei s-au împrăştiat încoace şi încolo şi s-au dus în drumurile lor, lăsându-l pe Nefi singur, în timp ce el în mijlocul lor.", "Şi s-a întâmplat că Nefi şi-a continuat drumul spre casă, chibzuind asupra lucrurilor pe care i le arătase Domnul.", "Şi s-a întâmplat că în timp ce se gândea în felul acesta—fiind mult supărat din cauza ticăloşiei poporului nefiţilor, a lucrărilor lor secrete ale întunericului şi a crimelor lor şi a tâlhăriilor lor şi a tot felul de nedreptăţi—şi s-a întâmplat că aşa cum se gândea el în inima lui, iată un glas a venit către el, zicând:", "Binecuvântat eşti tu, Nefi, pentru lucrurile acelea pe care le-ai făcut; căci Eu am văzut cum ai declarat fără oboseală cuvântul pe care Eu ţi l-am dat ţie pentru acest popor. Iar tu nu te-ai temut de ei şi nu ţi-ai căutat de viaţa ta proprie, ci ai căutat voinţa Mea şi ai căutat să ţii poruncile Mele.", "Şi acum, pentru că tu ai făcut aceasta cu asemenea neoboseală, iată, Eu te voi binecuvânta pe tine pentru veşnicie; şi te voi face puternic în cuvânt şi în faptă, în credinţă şi în lucruri; da, şi anume că toate lucrurile îţi vor fi ţie date în acord cu cuvântul tău, căci tu nu vei cere ceea ce este împotriva voinţei Mele.", "Iată, tu eşti Nefi, iar Eu sunt Dumnezeu. Iată, Eu îţi declar ţie în prezenţa îngerilor Mei că tu vei avea putere asupra acestui popor; şi vei lovi pământul cu foamete şi cu boli şi cu distrugere, aşa după cum este ticăloşia acestui popor.", "Iată, Eu îţi dau ţie puterea ca orice tu vei pecetlui pe pământ să fie pecetluit în ceruri; şi orice tu vei dezlega pe pământ să fie dezlegat în ceruri; şi astfel vei avea tu putere printre acest popor.", "Şi astfel, dacă tu vei zice către acest templu să se crape în două, atunci aşa va fi.", "Şi dacă tu vei zice către acest munte: Dărâmă-te şi fii una cu pământul, atunci aşa va fi.", "Şi iată, dacă tu vei zice ca Dumnezeu să lovească acest popor, atunci aşa se va întâmpla.", "Şi acum iată, Eu îţi dau ţie poruncă să te duci şi să vesteşti către acest popor că aşa spune Domnul Dumnezeu, care este Atotputernic: Dacă nu vă pocăiţi, veţi fi loviţi chiar până la distrugere.", "Şi iată, acum s-a întâmplat că atunci când Domnul a vorbit aceste cuvinte către Nefi, el s-a oprit şi nu s-a dus la casa lui, ci s-a reîntors la mulţimile care erau împrăştiate peste întinderea ţării şi a început să le vestească lor cuvântul Domnului care fusese vorbit către el, despre distrugerea lor dacă nu se vor pocăi.", "Acum iată, în ciuda acelui mare miracol pe care Nefi l-a făcut spunându-le lor despre moartea judecătorului-şef, ei şi-au împietrit inimile şi nu au ascultat de Cuvintele Domnului.", "De aceea, Nefi le-a vestit cuvântul Domnului, spunând: Dacă nu vă pocăiţi, aşa spune Domnul, atunci veţi fi loviţi chiar până la distrugere.", "Şi s-a întâmplat că atunci când Nefi le-a vestit cuvântul, iată, ei tot şi-au împietrit inimile şi nu au vrut să asculte de cuvintele lui; de aceea, ei s-au ridicat împotriva lui şi au încercat să pună mâna pe el ca să poată să-l arunce pe el în temniţă.", "Dar iată, puterea lui Dumnezeu a fost cu el; şi ei nu au putut să-l prindă şi să-l arunce în temniţă, căci el a fost luat de Spirit şi dus departe din mijlocul lor.", "Şi s-a întâmplat că astfel s-a dus el însoţit de Spirit, din mulţime în mulţime, vestind cuvântul lui Dumnezeu, chiar până când l-a vestit către ei toţi sau l-a trimis prin tot poporul.", "Şi s-a întâmplat că ei nu au vrut să asculte de cuvintele lui; şi a început să fie vrajbă, într-atât, încât ei au fost iarăşi unul împotriva altuia şi au început să se ucidă unul pe altul cu sabia.", "Şi astfel s-a terminat cel de-al şaptezeci şi unulea an al domniei judecătorilor peste poporul lui Nefi."]}, {"name": "11", "verses": ["Şi acum s-a întâmplat că în cel de-al şaptezeci şi doilea an al domniei judecătorilor, conflictele s-au înmulţit într-atât, încât au fost războaie în toată ţara printre toţi oamenii lui Nefi.", "Iar banda aceasta secretă de tâlhari a fost aceea care a făcut aceste fapte de distrugere şi ticăloşie. Iar acest război a durat tot anul acela, precum şi în cel de-al şaptezeci şi treilea an.", "Şi s-a întâmplat că în acest an Nefi L-a implorat pe Domnul, zicând:", "O, Doamne, nu îngădui ca acest popor să fie distrus de către sabie; ci, o, Doamne, mai bine să fie foamete în ţară, ca să-i aţâţe pe ei în amintirea Domnului, Dumnezeului lor şi atunci poate că ei se vor pocăi şi se vor întoarce către Tine.", "Şi aşa s-a făcut, conform cuvintelor lui Nefi. Şi era foamete mare pe pământ şi printre oamenii lui Nefi. Şi astfel, în cel de-al şaptezeci şi patrulea an foametea a continuat şi distrugerea prin sabie a încetat, dar a devenit dureroasă prin foamete.", "Iar această lucrare de distrugere a continuat, de asemenea, în cel de-al şaptezeci şi cincilea an. Căci pământul a fost lovit cu secetă şi nu a produs grâne în sezonul de grâne; şi întregul pământ a fost lovit, şi anume, printre lamaniţi ca şi printre nefiţi, aşa, încât ei au fost loviţi şi au pierit cu miile în părţile cele mai păcătoase ale ţării.", "Şi s-a întâmplat că oamenii au văzut că ei erau cât pe ce să piară de foame; şi au început să-şi aducă aminte de Domnul, Dumnezeul lor; şi au început să-şi aducă aminte de cuvintele lui Nefi.", "Iar oamenii au început să pleda judecătorii-şefi şi conducătorii lor, pe lângă ca aceştia să-i spună lui Nefi: Iată, noi ştim că tu eşti un om al lui Dumnezeu; şi de aceea, imploră-L pe Domnul Dumnezeul nostru ca El să îndepărteze de la noi foametea aceasta, căci altfel toate cuvintele pe care tu le-ai vorbit despre distrugerea noastră se vor adeveri.", "Şi s-a întâmplat că judecătorii i-au spus lui Nefi în acord cu cuvintele care au fost dorite. Şi s-a întâmplat că atunci când Nefi a văzut că poporul s-a pocăit şi s-a umilit îmbrăcându-se în pânză de sac, el L-a implorat iarăşi pe Domnul, zicând:", "O, Doamne, iată aceşti oameni s-au pocăit; şi ei au alungat banda lui Gadianton dintre ei într-atât, încât aceştia au dispărut, iar planurile lor tainice au fost îngropate în pământ.", "Acum, o, Doamne, din cauza umilinţei acesteia a lor, vrei Tu să-ţi întorci mânia Ta şi mânia Ta să fie potolită prin distrugerea acelor oameni ticăloşi pe care Tu deja i-ai distrus.", "O, Doamne, vrei Tu să-ţi întorci mânia Ta, da, mânia Ta îngrozitoare; şi fă ca această foamete să înceteze în ţara aceasta.", "O, Doamne, vrei Tu să mă asculţi şi să faci ca să se întâmple în acord cu vorbele mele; şi să trimiţi ploaie pe faţa pământului pentru ca acesta să producă roadele sale şi grânele sale la vremea grânelor.", "O, Doamne, Tu mi-ai ascultat cuvintele atunci când am spus: Facă-se foamete pentru ca ciuma sabiei să înceteze; şi eu ştiu că Tu, chiar şi în momentul acesta, vei asculta de cuvintele mele căci Tu ai zis că: Dacă acest popor se va pocăi, atunci Eu îl voi salva.", "Da, o, Doamne, şi Tu vezi că ei s-au pocăit din cauza foametei şi a ciumei şi a distrugerii care a venit peste ei.", "Şi acum, o, Doamne, vrei Tu să-Ţi întorci mânia Ta şi să încerci, iarăşi, să vezi dacă ei Te vor sluji pe Tine? Şi dacă da, o, Doamne, atunci Tu poţi să-i binecuvântezi în acord cu cuvintele pe care le-ai spus.", "Şi s-a întâmplat că în cel de-al şaptezeci şi şaselea an, Domnul şi-a întors mânia Sa de la popor şi a făcut ca ploaia să cadă asupra pământului într-atât, încât acesta a adus roade la vremea roadelor. Şi s-a întâmplat că acesta a adus grâne la vremea grânelor.", "Şi iată, poporul s-a bucurat şi L-a slăvit pe Dumnezeu; şi întreaga suprafaţă a ţării a fost umplută de bucurie; şi ei nu au mai încercat să-l distrugă pe Nefi, ci l-au respectat pe el ca pe un mare profet şi ca pe un om al lui Dumnezeu, având mare putere şi autoritate date lui de către Dumnezeu.", "Şi iată, Lehi, fratele lui, nu a fost mai prejos de el în ceea ce priveşte lucrurile dreptăţii.", "Şi astfel s-a întâmplat că poporul lui Nefi a început să prospere, iarăşi, în ţară şi a început să construiască locurile lor pustiite; şi a început să se înmulţească şi să se împrăştie chiar până când a acoperit întreaga faţă a ţării, atât înspre miazănoapte, cât şi înspre miazăzi, de la marea de la apus şi până la marea de la răsărit.", "Şi s-a întâmplat că cel de-al şaptezeci şi şaselea an s-a terminat în pace. Iar cel de-al şaptezeci şi şaptelea an a început în pace; iar Biserica s-a răspândit pe suprafaţa întregii ţări; iar cea mai mare parte a poporului, atât nefiţii, cât şi lamaniţii, a aparţinut de Biserică; şi ei au avut pace deplină în ţară; şi astfel s-a terminat cel de-al şaptezeci şi şaptelea an.", "Şi, de asemenea, ei au avut pace în cel de-al şaptezeci şi optulea an, în afară de câteva neînţelegeri privind punctele doctrinei care fuseseră stabilite de către profeţi.", "Iar în cel de-al şaptezeci şi nouălea an au început să fie multe dispute. Dar s-a întâmplat că Nefi şi Lehi, precum şi mulţi dintre fraţii lor care ştiau despre punctele adevărate ale doctrinei, având multe revelaţii în fiecare zi, de aceea ei au predicat poporului într-atât, încât aceştia au pus capăt la disputele lor în acelaşi an.", "Şi s-a întâmplat că în cel de-al optzecilea an al domniei judecătorilor peste poporul lui Nefi a fost un anumit număr de disidenţi dintre poporul lui Nefi, care cu câţiva ani mai înainte fuseseră la lamaniţi şi îşi luaseră numele de lamaniţi, precum şi un anumit număr dintre ei care erau urmaşi adevăraţi de-ai lamaniţilor, fiind aţâţaţi la mânie de către ei, sau de către acei disidenţi, de aceea, au început un război cu fraţii lor.", "Şi au făcut crime şi jafuri; iar apoi s-au retras în munţi şi în pustiuri şi în locuri tainice, ascunzându-se ca să nu fie descoperiţi, mărindu-şi în fiecare zi numărul lor, întrucât erau unii disidenţi care se duceau la ei.", "Şi astfel, în timp, da, şi anume în timp de numai câţiva ani, ei au devenit o bandă foarte mare de tâlhari; şi au căutat toate planurile secrete ale lui Gadianton; şi astfel, ei au devenit tâlhari de-ai lui Gadianton.", "Acum, iată, aceşti tâlhari au făcut mari ravagii, da, şi anume mare distrugere în poporul lui Nefi, precum şi în poporul lamaniţilor.", "Şi s-a întâmplat că a fost potrivit ca să se pună capăt la această lucrare de distrugere; de aceea, ei au trimis o oştire de oameni puternici în pustiu şi în munţi ca să caute această bandă de tâlhari şi să-i distrugă.", "Dar iată, s-a întâmplat că în acelaşi an ei au fost goniţi înapoi chiar în ţinuturile lor proprii. Şi astfel s-a terminat cel de-al optzecilea an al domniei judecătorilor peste poporul lui Nefi.", "Şi s-a întâmplat că la începutul celui de-al optzeci şi unulea an, s-au dus iarăşi împotriva acestei bande de tâlhari şi i-au distrus pe mulţi; şi, de asemenea, ei au fost pedepsiţi cu multă distrugere.", "Şi ei au fost iarăşi forţaţi să se întoarcă în pustiu şi în munţi, în ţinuturile lor proprii, din cauza numărului foarte mare al acelor tâlhari care spurcaseră munţii şi pustiul.", "Şi s-a întâmplat că astfel s-a încheiat acest an. Iar tâlharii au crescut şi mai mult şi au devenit şi mai puternici într-atât, încât au învins întregile oştiri ale nefiţilor, precum şi pe acelea ale lamaniţilor; şi au provocat ca o mare frică să vină peste popor, peste toată faţa ţării.", "Da, căci ei au vizitat multe părţi din ţară şi au adus multă distrugere acolo; da, au ucis pe mulţi, iar pe alţii i-au dus prizonieri în pustiu; da, mai ales pe femeile lor şi pe copiii lor.", "Acum, acest mare rău care a venit peste popor din cauza nedreptăţii lor i-a aţâţat iarăşi pe aceştia în amintirea Domnului, Dumnezeului lor.", "Şi astfel s-a încheiat cel de-al optzeci şi unulea an al domniei judecătorilor.", "Iar în cel de-al optzeci şi doilea an, ei iarăşi au început să-L uite pe Domnul, Dumnezeul lor. Iar în cel de-al optzeci şi treilea an au început să crească în nedreptate. Şi în cel de-al optzeci şi patrulea an ei nu şi-au îndreptat căile.", "Şi s-a întâmplat că în cel de-al optzeci şi cincilea an ei s-au întărit din ce în ce mai mult în mândria lor şi în ticăloşia lor; şi astfel, iarăşi se desăvârşeau pentru distrugere.", "Şi astfel s-a încheiat cel de-al optzeci şi cincilea an."]}, {"name": "12", "verses": ["Şi astfel, putem vedea noi cât de neadevărate şi de nestatornice erau inimile copiilor oamenilor; da, noi putem vedea că Domnul, în marea Lui bunătate nemărginită, îi binecuvântează şi-i face să prospere pe cei care îşi pun nădejdea în El.", "Da, şi noi putem să vedem că exact în momentul în care El face ca poporul Său să prospere, da, în creşterea câmpurilor lor, a turmelor şi cirezilor lor, şi în aur, şi în argint, şi în tot felul de lucruri preţioase de orice fel şi soi; cruţându-le viaţa şi eliberându-i pe ei din mâinile duşmanilor lor, înmuind inimile duşmanilor lor pentru ca aceştia să nu declare război împotriva lor; da, în sfârşit, făcând tot felul de lucruri pentru bunăstarea şi fericirea poporului Său; da, atunci este momentul când ei îşi întăresc inimile şi Îl uită pe Domnul, Dumnezeul lor şi-L calcă în picioare pe Cel Sfânt—da, şi aceasta din cauza uşurinţei lor şi a marii lor prosperităţi.", "Şi astfel vedem noi că, dacă Domnul nu-l pedepseşte pe poporul Său cu multe nenorociri, da, dacă El nu se abate asupra lor cu moarte şi cu teroare şi cu foamete şi cu tot felul de boli, ei nu-şi vor aduce aminte de El.", "O, cât de nesăbuiţi şi de deşerţi şi de răi şi de diabolici, şi cât de iuţi în a face nedreptăţi; şi cât de lenţi în a face bine sunt copiii oamenilor; da, cât de grăbiţi în a asculta de cuvintele celui rău şi în a-şi îndrepta inimile lor înspre lucrurile deşarte ale lumii!", "Da, cât de grăbiţi în a fi înălţaţi în mândrie; da, cât de grăbiţi în a se înfumura şi a face tot felul de lucruri nedrepte; şi cât de lenţi sunt ei în a-şi aduce aminte de Domnul, Dumnezeul lor şi în a-şi îndrepta urechea la sfaturile Lui, da, cât de lenţi în a păşi pe drumul înţelepciunii!", "Iată, ei nu doresc ca Domnul, Dumnezeul lor, care i-a făcut pe ei, să domnească şi să împărăţească asupra lor; neţinând seama de marea Lui bunătate şi de îndurarea Lui pentru ei, ei nesocotesc sfaturile Lui şi nu vor ca El să fie călăuza lor.", "O, cât de mare este nimicnicia copiilor oamenilor; da, ei sunt mai nevrednici decât nisipul pământului.", "Căci iată, nisipul pământului se mişcă încoace şi încolo şi se împrăştie la porunca Dumnezeului nostru cel Mare şi Veşnic.", "Da, iată, la glasul Lui dealurile şi munţii tremură şi se cutremură.", "Şi prin puterea glasului Lui ei se sfărâmă şi devin netezi, da, la fel ca o vale.", "Da, prin puterea glasului Lui, întregul pământ se cutremură;", "Da, prin puterea glasului Lui, temeliile se mişcă, chiar până la centru.", "Da, şi dacă El spună către pământ—Mişcă-te—atunci pământul se mişcă.", "Da, dacă El spună către pământ—Întoarce-te înapoi pentru ca ziua să se lungească cu mai multe ore—atunci aşa se întâmplă;", "Şi astfel, după cuvântul Lui, pământul se întoarce înapoi, iar omului i se arată că soarele stă nemişcat; da, şi iată, asta chiar aşa este; căci desigur, pământul este acela care se mişcă şi nu soarele.", "Şi iată, de asemenea, dacă El spună către apele adâncurilor—Uscaţi-vă—atunci aşa se întâmplă.", "Iată, dacă El spună către muntele acesta—Ridică-te şi vino deasupra oraşului acesta pentru ca el să fie îngropat—atunci iată, aşa se întâmplă.", "Şi iată, dacă un om ar ascunde o comoară în pământ, iar Domnul zice—Blestemată să fie aceasta din cauza nedreptăţii aceluia care a ascuns-o—atunci iată, aceasta va fi blestemată.", "Iar dacă Domnul va zice—Blestemată să fii tu, ca nici un om să nu te găsească de acum înainte şi până în veşnicie—iată, nici un om nu o găseşte, de acum înainte şi până în veşnicie.", "Şi iată, dacă Domnul va zice către un om—Din cauza nedreptăţii tale vei fi blestemat pentru veşnicie—atunci aşa va fi.", "Iar dacă Domnul va zice—Din cauza nedreptăţii tale vei fi alungat din prezenţa Mea—atunci El va face ca să se întâmple aşa.", "Şi vai de acela către care El va glăsui aceasta, căci aceasta se va întâmpla celui care face nedreptăţi şi el nu poate fi salvat; de aceea, din această cauză, pentru ca oamenii să poată fi salvaţi pocăinţa a fost anunţată.", "De aceea, binecuvântaţi sunt aceia care se vor pocăi şi care vor asculta de glasul Domnului Dumnezeului lor; căci aceştia sunt cei care vor fi salvaţi.", "Şi fie ca Dumnezeu, în marea Lui plenitudine, să facă aşa ca oamenii să fie aduşi la pocăinţă şi la lucrări bune pentru ca lor să li se poată restitui har pentru har potrivit faptelor lor.", "Şi eu aş vrea ca toţi oamenii să poată fi salvaţi. Dar noi citim că în ziua cea mare şi ultimă sunt unii care vor fi lăsaţi în afară, da, care vor fi alungaţi, da, care vor fi alungaţi din prezenţa Domnului;", "Da, care vor fi osândiţi la o stare de nefericire fără de sfârşit, îndeplinind cuvintele care zic: Aceia care au făcut bine vor avea viaţă veşnică; iar aceia care au făcut rău vor avea condamnare veşnică. Şi aşa este. Amin."]}, {"name": "13", "verses": ["Şi acum s-a întâmplat că, în cel de-al optzeci şi şaselea an nefiţii încă mai rămăseseră în ticăloşie, da, în mare ticăloşie, în timp ce lamaniţii păstrau cu stricteţe poruncile lui Dumnezeu în acord cu legea lui Moise.", "Şi s-a întâmplat că în acest an a fost unul, Samuel, un lamanit care a venit în ţara lui Zarahemla şi a început să predice către popor. Şi s-a întâmplat că el a predicat timp de multe zile pocăinţă către popor, iar ei l-au alungat şi el era cât pe ce să se întoarcă în ţara lui proprie.", "Dar iată, glasul Domnului a venit către el, spunând că trebuia să se întoarcă iarăşi şi să propovăduiască poporului orice lucruri ar fi venit în inima sa.", "Şi s-a întâmplat că ei nu au permis ca el să intre în oraş; de aceea, el s-a dus şi s-a urcat pe zidul acestuia şi şi-a întins mâna şi a strigat cu un glas puternic şi a profeţit către popor orice lucruri a pus Domnul în inima sa.", "Şi el le-a spus: Iată, eu, Samuel, un lamanit, vorbesc cuvintele Domnului pe care El le-a pus în inima mea; şi iată, El a pus în inima mea să spun acestui popor că sabia dreptăţii atârnă deasupra acestui popor; şi patru sute de ani nu vor trece înainte ca sabia dreptăţii să cadă asupra acestui popor.", "Da, o distrugere grea îl aşteaptă pe acest popor; şi desigur aceasta va veni peste acest popor; şi nimic nu-l poate salva pe acest popor decât numai pocăinţa şi credinţa în Domnul Isus Hristos, care cu siguranţă va veni în lume şi va suferi multe lucruri şi va fi ucis pentru poporul Său.", "Şi iată, un înger al Domnului mi-a vestit mie şi el a adus veşti de bucurie în sufletul meu. Şi iată, eu am fost trimis pentru ca să vestesc acest lucru către voi, de asemenea, pentru ca şi voi să aveţi veşti de bucurie; dar iată, voi nu vreţi să mă primiţi.", "De aceea, astfel spune Domnul: Din cauza împietririi inimilor poporului nefiţilor, dacă nu se pocăiesc, Eu voi lua cuvântul Meu de la ei; şi voi retrage Spiritul Meu de la ei; şi nu-i voi mai răbda pe ei; şi voi întoarce inimile fraţilor lor împotriva lor.", "Şi nu vor trece patru sute de ani înainte ca Eu să fac ca ei să fie loviţi; da, Eu voi veni la ei cu sabie şi cu foamete şi cu ciumă.", "Da, Eu îi voi vizita în mânia Mea îngrozitoare, iar a patra generaţie a duşmanilor voştri va vedea distrugerea totală a voastră; şi aceasta cu siguranţă se va întâmpla dacă voi nu vă veţi pocăi, zice Domnul; iar cei din a patra generaţie vor vedea distrugerea voastră.", "Dar dacă voi vă pocăiţi şi vă întoarceţi la Domnul, Dumnezeul vostru, atunci Eu îmi voi îndepărta mânia Mea, spune Domnul; da, astfel spune Domnul, binecuvântaţi sunt cei care se pocăiesc şi se întorc spre Mine; dar vai de cei care nu se pocăiesc.", "Da, vai de acest mare oraş al lui Zarahemla; căci, iată, datorită celor drepţi este el salvat; da, vai de acest mare oraş căci Eu văd, spune Domnul, că mulţi sunt aceia, da, chiar cea mai mare parte a acestui oraş, care îşi vor împietri inimile împotriva Mea, spune Domnul.", "Dar binecuvântaţi să fie aceia care se vor pocăi căci pe ei Eu îi voi cruţa. Dar iată, dacă nu ar fi pentru cei drepţi care sunt în acest mare oraş, iată, Eu aş face ca focul să coboare din cer şi să-i distrugă.", "Dar iată, de dragul celor drepţi este acesta cruţat. Dar iată, vine timpul, a spus Domnul, când, dacă voi îi veţi alunga pe cei drepţi dintre voi, atunci veţi fi desăvârşiţi pentru distrugere; da, vai de acest mare oraş din cauza ticăloşiei şi a lucrurilor abominabile care se află în el.", "Da, şi vai de oraşul lui Ghedeon, din cauza ticăloşiei şi a lucrurilor lor abominabile care sunt în el.", "Da, şi vai de toate oraşele care sunt în ţinutul dimprejur, care sunt stăpânite de nefiţi, din cauza ticăloşiei şi a lucrurilor abominabile care se află în ele.", "Şi iată, un blestem va veni asupra ţării, spune Domnul oştirilor, din cauza oamenilor care sunt în ţară, da, din cauza ticăloşiei lor şi a lucrurilor lor abominabile.", "Şi se va întâmpla, spune Domnul oştirilor, da, Dumnezeul nostru cel Mare şi Adevărat, că oricine va ascunde comori în pământ nu le va mai găsi din cauza marelui blestem din ţară, decât dacă el ar fi un om drept şi le va ascunde pentru Domnul.", "Căci Eu, spune Domnul, voi face ca ei să-şi ascundă comorile la Mine; şi blestemaţi să fie cei care nu-şi ascund comorile la Mine; căci nimeni nu-şi ascunde comorile la Mine decât dacă este drept; iar cel care nu-şi ascunde comorile la Mine, blestemat este el, la fel ca şi comoara; şi nimeni nu o va răscumpăra, din cauza blestemului ţării.", "Şi va veni o zi când ei îşi vor ascunde comorile, căci ei şi-au îndreptat inimile către bogăţii; şi pentru că şi-au îndreptat inimile către bogăţii şi îşi vor ascunde comorile atunci când vor fugi de duşmanii lor; pentru că nu le vor ascunde pe acestea la Mine, blestemaţi să fie ei şi comorile lor; şi în ziua aceea ei vor fi loviţi, spune Domnul.", "Priviţi, voi, poporul acestui mare oraş, şi ascultaţi de cuvintele mele; da, ascultaţi de cuvintele pe care Domnul le spune; căci iată, El spune că voi veţi fi blestemaţi din cauza bogăţiilor voastre; şi, de asemenea, bogăţiile voastre sunt blestemate pentru că voi v-aţi fixat inimile voastre pe ele şi nu aţi ascultat de cuvintele Lui, pe care vi le-a dat vouă.", "Voi nu vă aduceţi aminte de Domnul, Dumnezeul vostru în lucrurile cu care El v-a binecuvântat pe voi, ci voi întotdeauna vă aduceţi aminte de bogăţiile voastre şi nu-I mulţumiţi Domnului, Dumnezeului vostru pentru ele; da, inimile voastre nu sunt atrase către Domnul, ci ele se măresc de mândrie în înfumurare şi în mare fălire, invidie, conflicte, răutate, persecuţii şi crime şi tot felul de nedreptăţi.", "Căci aşa a făcut Domnul Dumnezeu să fie, ca un blestem să vină peste ţară, precum şi peste bogăţiile voastre; şi aceasta din cauza nedreptăţii voastre.", "Da, vai de acest popor din cauza acestui timp care a sosit, ca voi să-i alungaţi pe profeţi şi să vă bateţi joc de ei şi să aruncaţi cu pietre în ei şi să-i ucideţi pe ei şi să le faceţi tot felul de nedreptăţi, tot aşa cum a fost făcut în timpul din vechime.", "Şi acum, când vorbiţi, voi ziceţi: Dacă zilele noastre ar fi fost în zilele părinţilor noştri din vechime, noi nu i-am fi ucis pe profeţii noştri; noi nu i-am fi bătut cu pietre şi nu i-am fi alungat.", "Iată, voi sunteţi mai răi decât ei; căci tot aşa cum Domnul trăieşte, dacă un profet vine printre voi şi vă declară vouă cuvântul Domnului, care aduce mărturie despre păcatele şi nedreptăţile voastre, atunci voi sunteţi mânioşi pe el şi îl alungaţi şi căutaţi tot felul de mijloace ca să-l distrugeţi; da, voi veţi spune că el este un profet neadevărat şi că este un păcătos şi că este al diavolului, pentru că el depune mărturie că faptele voastre sunt rele.", "Dar iată, dacă un om va veni printre voi şi va zice: Faceţi aceasta şi aceasta nu este nici o nedreptate; faceţi aceea şi voi nu veţi permite; da, el va zice: Umblaţi după mândria inimilor voastre; da, umblaţi după mândria ochilor voştri şi faceţi orice inima voastră doreşte—şi dacă un om va veni printre voi şi va spune aceasta, voi îl veţi primi şi veţi zice că el este un profet.", "Da, voi îl veţi înălţa pe el şi îi veţi da lui din bunurile voastre; îi veţi da lui din aurul vostru şi din argintul vostru; şi îl veţi înveşmânta cu haine scumpe; şi pentru că el vorbeşte către voi cuvinte linguşitoare şi spune că totul este în ordine, de aceea, voi nu veţi găsi nimic rău în el.", "O, voi generaţie păcătoasă şi stricată; voi cei împietriţi şi încăpăţânaţi , cât de mult veţi crede voi că Domnul vă va permite? Da, cât de mult va permite El ca voi să fiţi conduşi de conducători nebuni şi orbi? Da, cât de mult veţi alege voi întunericul în loc de lumină?", "Da, iată, mânia Domnului este deja îndreptată asupra voastră; iată, El a blestemat ţara din cauza nedreptăţii voastre.", "Şi iată, va veni timpul când El va blestema bogăţiile voastre pentru ca ele să devină alunecoase, pentru ca voi să nu puteţi să le ţineţi; şi în zilele sărăciei voastre, voi să nu puteţi să le păstraţi.", "Iar în zilele sărăciei voastre, voi Îl veţi implora pe Domnul; şi veţi implora în zadar, căci pustiirea voastră deja a venit peste voi şi distrugerea voastră este sigură; şi apoi, voi veţi plânge şi veţi urla în acea zi, spune Domnul oştirilor. Şi apoi vă veţi tângui şi veţi zice:", "O, dacă m-aş fi pocăit şi dacă nu i-aş fi ucis pe profeţi şi nu i-aş fi lovit cu pietre şi nu i-aş fi alungat. Da, în acea zi veţi zice voi: O, dacă noi ne-am fi adus aminte de Domnul Dumnezeul nostru în ziua când El ne-a dat nouă bogăţiile noastre şi dacă apoi acestea nu ar fi devenit alunecoase pentru ca noi să le pierdem; căci iată, bogăţiile noastre sunt pierdute.", "Iată, noi punem o unealtă aici, iar mâine ea este dispărută; şi iată, săbiile noastre au fost luate de la noi în ziua când le-am căutat pentru luptă.", "Da, noi am ascuns comorile noastre, iar ele au alunecat de la noi din cauza blestemului ţării.", "O, dacă ne-am fi pocăit în ziua când cuvântul Domnului a venit la noi; căci iată, ţara este blestemată şi toate lucrurile au devenit alunecoase şi noi nu putem să le păstrăm.", "Iată, noi suntem înconjuraţi de demoni, da, suntem încercuiţi de îngerii lui care caută să ne distrugă sufletele. Iată, nedreptăţile noastre sunt mari. O, Doamne, nu poţi Tu să-ţi întorci mânia Ta de la noi? Şi aceasta va fi vorbirea voastră în acele zile.", "Dar iată, zilele voastre de încercare au trecut; voi aţi amânat ziua salvării voastre până când este mult prea târziu şi distrugerea voastră este sigură; căci în toate zilele voastre aţi căutat ceea ce nu puteţi obţine; şi voi aţi căutat fericire făcând nedreptate, care lucru este împotriva naturii acelei dreptăţi care este în Conducătorul nostru cel Mare şi Veşnic.", "O, voi, popor al ţării, auziţi cuvintele mele! Şi eu mă rog ca mânia Domnului să se întoarcă de la voi şi ca voi să vă pocăiţi şi să fiţi salvaţi."]}, {"name": "14", "verses": ["Şi acum, s-a întâmplat că Samuel, lamanitul, a profeţit o mulţime de lucruri care nu pot fi scrise.", "Şi iată, el le-a spus: Iată, vă dau vouă un semn; vor mai trece încă cinci ani; şi iată, după aceea Fiul lui Dumnezeu va veni ca să-i mântuiască pe cei care vor crede în numele Lui.", "Şi iată, eu vă voi da vouă aceasta ca un semn la venirea Lui; căci iată, lumini mari vor fi în cer, într-atât, încât în noaptea dinaintea venirii Lui nu va fi deloc întuneric, în aşa măsură încât omului i se va părea că e zi.", "De aceea, va fi o zi şi o noapte şi o zi, ca şi cum ar fi o zi şi nici o noapte; şi aceasta va fi pentru voi ca un semn; căci voi veţi cunoaşte răsăritul şi apusul soarelui; de aceea, ei vor cunoaşte cu siguranţă că vor fi două zile şi o noapte; cu toate acestea, noaptea nu va fi întunecoasă; şi aceasta va fi noaptea dinainte ca El să se nască.", "Şi iată, o nouă stea va răsări, una cum voi nu aţi mai văzut niciodată; şi aceasta, de asemenea, va fi un semn pentru voi.", "Şi iată, aceasta nu este totul, ci vor mai fi multe alte semne şi minuni în cer.", "Şi se va întâmpla că voi toţi veţi fi uimiţi şi vă veţi minuna într-atât, încât veţi cădea la pământ.", "Şi se va întâmpla că oricine care va crede în Fiul lui Dumnezeu, acela va avea viaţă veşnică.", "Şi iată, aşa mi-a poruncit Domnul mie, prin îngerul Său, că trebuie să vin şi să vă spun vouă acest lucru; da, El mi-a poruncit mie ca să vă profeţesc vouă aceste lucruri; da, El mi-a spus: Strigă către acest popor: Pocăiţi-vă şi pregătiţi calea Domnului.", "Şi acum, pentru că eu sunt un lamanit şi am vorbit către voi cuvintele pe care Domnul mi le-a poruncit, precum şi pentru că lucrul acesta a fost dur împotriva voastră, de aceea voi sunteţi mânioşi pe mine şi căutaţi să mă distrugeţi şi m-aţi alungat din mijlocul vostru.", "Iar voi veţi auzi cuvintele mele, căci de aceea m-am urcat eu pe zidurile acestui oraş pentru ca voi să auziţi şi să aflaţi despre judecăţile lui Dumnezeu, care vă aşteaptă din cauza nedreptăţilor voastre, precum şi pentru ca voi să aflaţi despre condiţiile pocăinţei;", "Şi, de asemenea, pentru ca voi să puteţi afla despre venirea lui Isus Hristos, Fiul lui Dumnezeu, Tatăl cerului şi al pământului, Creatorul tuturor lucrurilor de la început; şi pentru ca voi să puteţi afla despre semnele venirii Lui, pentru ca voi să puteţi crede în numele Lui.", "Şi dacă voi credeţi în numele Lui, atunci vă veţi pocăi de toate păcatele voastre pentru ca în felul acesta să obţineţi iertarea lor prin meritele Lui.", "Şi iată, iarăşi, eu vă mai dau vouă încă un semn, da, un semn al morţii Lui.", "Căci iată, El cu siguranţă va trebui să moară pentru ca Salvarea să poată veni; da, aceasta are nevoie de El şi trebuie ca El să moară pentru ca învierea morţilor să aibă loc, pentru ca în felul acesta oamenii să poată fi aduşi în prezenţa Domnului.", "Da, iată, această moarte face ca învierea să aibă loc şi mântuieşte toată omenirea de prima moarte—acea moarte spirituală; căci toată omenirea, prin căderea lui Adam, alungată din prezenţa Domnului, este considerată ca fiind moartă, atât în ceea ce priveşte lucrurile vremelnice, cât şi cele spirituale.", "Dar iată, învierea lui Hristos mântuieşte omenirea, da, şi anume toată omenirea, şi o aduce înapoi în prezenţa Domnului.", "Da, şi face ca să aibă loc condiţia pocăinţei, astfel că oricine se va pocăi nu va fi doborât şi aruncat în foc; iar oricine nu se pocăieşte va fi doborât şi aruncat în foc; şi peste ei va veni iarăşi o moarte spirituală, da, cea de-a doua moarte, căci ei sunt alungaţi iarăşi de la lucrurile drepte.", "De aceea, pocăiţi-vă, pocăiţi-vă, căci, dacă voi cunoaşteţi lucrurile acestea şi nu le faceţi, atunci veţi admite singuri să fiţi aduşi la condamnare şi să fiţi doborâţi în această a doua moarte.", "Dar iată, aşa cum vă spun eu vouă despre un alt semn, un semn despre moartea Lui, iată, în ziua aceea în care El va suferi moartea, soarele se va întuneca şi va refuza să-şi trimită lumina către voi; şi tot aşa şi luna şi stelele; şi nu va fi nici o lumină pe faţa acestei ţări, începând chiar din momentul când El va suferi moartea timp de trei zile până în momentul când El se va înălţa iarăşi dintre morţi.", "Da, la timpul când El Îşi va da duhul, tunete şi fulgere vor fi timp de mai multe ore şi pământul se va cutremura şi se va zdruncina; iar stâncile care sunt pe faţa acestui pământ, care sunt atât deasupra cât şi dedesubtul lui, despre care voi acum ştiţi că sunt solide sau cea mai mare parte a lor este o singură masă solidă, se vor sfărâma;", "Da, ele se vor sfărâma, iar după aceea vor fi găsite în crăpături şi în prăpăstii şi în sfărâmături pe faţa întregului pământ, da, atât deasupra pământului, cât şi sub el.", "Şi iată, vor fi furtuni mari; şi mulţi munţi vor fi făcuţi mici, la fel ca o vale; iar multe locuri care acum sunt numite văi, vor deveni munţi, a căror înălţime este mare.", "Şi multe drumuri largi vor fi distruse şi multe oraşe vor fi părăsite.", "Şi multe morminte se vor deschide; şi mulţi morţi vor ieşi din ele; şi mulţi sfinţi vor apărea în faţa multora.", "Şi iată, astfel a vorbit îngerul către mine; căci el a spus către mine cum că vor fi tunete şi fulgere timp de multe ore.", "Şi el mi-a spus spunând că în timpul tunetelor, şi a fulgerelor şi a furtunii aceste lucruri se vor întâmpla şi că întunericul va acoperi faţa întregului pământ timp de trei zile.", "Şi îngerul a spus către mine că mulţi vor vedea lucruri şi mai mari decât acestea pentru ca ei să poată să creadă că aceste semne şi aceste minuni se vor întâmpla pe întreaga faţă a acestei ţări pentru ca să nu fie nici un motiv de necredinţă printre copiii oamenilor—", "Şi aceasta, pentru ca oricine va crede să poată fi salvat, iar oricine nu va crede, o judecată dreaptă să poată veni asupra lui; şi, de asemenea, dacă ei sunt condamnaţi, ei singuri îşi aduc condamnarea asupra lor.", "Şi acum, aduceţi-vă aminte, aduceţi-vă aminte, fraţii mei, că oricine piere, piere din cauza lui însuşi; iar oricine care face nedreptate, o face pentru el însuşi; căci iată, voi sunteţi liberi; vouă vi se dă voie să acţionaţi pentru voi înşivă; căci iată, Dumnezeu v-a dat vouă cunoaşterea; şi El v-a făcut pe voi liberi.", "El v-a dat vouă ca voi să puteţi deosebi binele de rău; şi El v-a dat vouă ca voi să puteţi alege viaţa sau moartea; iar voi puteţi să faceţi bine şi să fiţi restauraţi la ceea ce este bun sau să aveţi ceea ce este bun restaurat pentru voi; sau voi puteţi să faceţi rău şi să aveţi ceea ce este rău restaurat pentru voi."]}, {"name": "15", "verses": ["Şi acum, fraţii mei preaiubiţi, iată, vă vestesc vouă că, dacă nu vă pocăiţi, atunci casele voastre vor fi lăsate în părăsire.", "Da, dacă nu vă pocăiţi, atunci femeile voastre vor avea mare motiv să se jeluiască în ziua când ele vor alăpta; căci voi veţi încerca să fugiţi şi nu va fi nici un loc de refugiu; da, şi vai de acelea care vor fi însărcinate, căci ele vor fi grele şi nu vor putea să fugă; de aceea, ele vor fi doborâte şi lăsate să piară.", "Da, vai de acest popor, care este numit poporul lui Nefi, dacă el nu se va pocăi atunci când va vedea toate aceste semne şi minuni care îi vor fi arătate; căci iată, el a fost un popor ales al Domnului; da El a iubit poporul lui Nefi; şi, de asemenea, El l-a pedepsit; da, în zilele nedreptăţilor lui, El l-a dojenit pentru că El l-a iubit.", "Dar iată, fraţii mei, El i-a urât pe lamaniţi pentru că faptele lor erau rele tot timpul; şi aceasta din cauza nedreptăţii tradiţiei părinţilor lor. Dar iată, salvarea a venit pentru ei prin rugăciunile nefiţilor; şi în acest scop le-a prelungit Domnul zilele lor.", "Şi aş dori ca voi să vedeţi că cea mai mare parte dintre ei sunt pe drumul datoriei lor; şi ei calcă cu grijă înaintea lui Dumnezeu; şi au grijă să ţină poruncile Lui şi legile Lui şi judecăţile Lui în acord cu legea lui Moise.", "Da, vă spun vouă, cum că cea mai mare parte dintre ei fac aceasta; şi ei se străduiesc cu o hărnicie neobosită ca să poată aduce pe ceilalţi fraţi ai lor la cunoaşterea adevărului; de aceea, sunt mulţi cei care li se alătură lor în fiecare zi.", "Şi iată, ştiţi voi singuri, căci aţi fost martori la aceasta, că toţi cei care sunt aduşi la cunoaşterea adevărului şi la cunoaşterea tradiţiilor ticăloase şi odioase ale părinţilor lor; şi care sunt făcuţi să creadă în scripturile cele sfinte, da, profeţiile profeţilor celor sfinţi care sunt scrise, care i-au condus pe ei la credinţa în Domnul şi la pocăinţă, care credinţă şi pocăinţă aduc o schimbare a inimii lor—", "De aceea, toţi cei care au venit la aceasta, voi ştiţi singuri, sunt fermi şi nestrămutaţi în credinţă şi în lucrul prin care ei au fost făcuţi liberi.", "Şi voi ştiţi, de asemenea, că ei şi-au îngropat armele de război şi se tem să pună mâna pe ele de frică să nu păcătuiască; da, voi puteţi vedea că ei se tem să nu păcătuiască căci iată, vor suferi să fie trântiţi pe jos şi ucişi de duşmanii lor şi nu-şi vor ridica săbiile împotriva lor; şi aceasta datorită credinţei lor în Hristos.", "Şi acum, datorită neclintirii lor atunci când ei cred în lucrul în care ei cred, căci datorită tăriei lor, o dată ce ei sunt luminaţi, iată, Domnul îi va binecuvânta pe ei şi le va prelungi zilele, neţinând seama de nedreptăţile lor—", "Da, chiar dacă ei ar rătăci în necredinţă, Domnul va prelungi zilele lor până când va veni timpul despre care au vorbit părinţii noştri, precum şi profetul Zenos şi mulţi alţi profeţi despre restaurarea din nou, a fraţilor noştri, lamaniţii, pentru cunoaşterea adevărului—", "Da, adevărat vă spun vouă, că în timpul din urmă făgăduinţele Domnului nostru au fost date şi fraţilor noştri, lamaniţii; şi în ciuda multor suferinţe pe care le vor avea şi în ciuda faptului că ei vor fi alungaţi de ici-colo pe faţa pământului şi vor fi urmăriţi şi loviţi şi împrăştiaţi în pretutindeni, neavând nici un loc de refugiu, Domnul totuşi va fi plin de îndurare faţă de ei.", "Şi aceasta este în acord cu profeţia, şi anume că ei vor fi iarăşi aduşi la adevărata cunoaştere, care este cunoaşterea Mântuitorului lor şi a Păstorului lor cel Mare şi Adevărat, şi că ei vor fi număraţi printre oile Lui.", "De aceea, vă spun vouă, va fi mai bine de ei decât de voi dacă nu vă veţi pocăi.", "Căci iată, dacă lucrurile măreţe care v-au fost arătate vouă ar fi fost arătate lor, da, lor, acelora care au rătăcit în necredinţă din cauza tradiţiei părinţilor lor, voi puteţi vedea pentru voi înşivă că ei niciodată nu ar fi rătăcit în necredinţă.", "De aceea, spune Domnul: Eu nu îi voi distruge cu totul pe ei, ci voi face ca în ziua înţelepciunii Mele ei să se reîntoarcă iarăşi la Mine, a zis Domnul.", "Şi acum iată, spune Domnul despre poporul nefiţilor: Dacă nu se vor pocăi şi nu vor asculta de voinţa Mea, atunci Eu îi voi distruge pe ei cu totul, spune Domnul, din cauza necredinţei lor, neţinând seama de toate lucrările măreţe pe care Eu le-am făcut printre ei; şi tot aşa de sigur cum că Domnul trăieşte, tot aşa aceste lucruri se vor întâmpla, spune Domnul."]}, {"name": "16", "verses": ["Şi acum s-a întâmplat că au fost mulţi care au auzit cuvintele lui Samuel Lamanitul, pe care acesta le-a vorbit de pe zidurile oraşului. Şi toţi care au crezut în cuvântul lui, aceia au mers înainte şi l-au căutat pe Nefi; şi atunci când au mers înainte şi l-au găsit pe el, ei s-au spovedit de păcate în faţa lui şi nu le-au tăgăduit, dorind ca ei să poată să fie botezaţi în Domnul.", "Dar toţi cei care nu au crezut în cuvintele lui Samuel, erau mânioşi pe el; şi ei au aruncat cu pietre asupra lui pe zid; şi, de asemenea, mulţi au aruncat săgeţi înspre el în timp ce el era pe zid; dar Spiritul Domnului a fost cu el într-atât, încât ei nu au putut să-l lovească cu pietrele lor şi nici cu săgeţile lor.", "Acum, când au văzut ei că nu puteau să-l atingă pe el, mai mulţi au fost aceia care au crezut în cuvintele lui, într-atât, încât s-au dus la Nefi ca să fie botezaţi.", "Căci iată, Nefi boteza şi profeţea şi predica, strigând pocăinţă către popor, arătând semne şi minuni, făcând miracole în popor pentru ca oamenii să poată afla că Hristos va trebui să vină în curând—", "Spunându-le lor despre lucrurile care trebuia să vină în curând, pentru ca ei să poată să afle şi să-şi aducă aminte la timpul venirii acestora cum că acestea le-au fost făcute lor cunoscute dinainte cu scopul ca ei să poată crede; de aceea, toţi au crezut în cuvintele lui Samuel s-au dus la el ca să fie botezaţi, căci ei au venit pocăindu-se şi mărturisindu-şi păcatele.", "Dar cea mai parte dintre ei nu au crezut în cuvintele lui Samuel; de aceea, atunci când au văzut că nu au putut să-l lovească pe el cu pietrele şi cu săgeţile lor, ei au strigat către căpitanii lor, zicând: Prindeţi-l pe acest om şi legaţi-l, căci iată, el îl are un diavol; şi din cauza puterii diavolului care este în el, noi nu putem să-l lovim cu pietrele şi cu săgeţile noastre; de aceea, luaţi-l şi legaţi-l şi duceţi-l de aici.", "Şi în timp ce ei s-au dus ca să pună mâna pe el, iată, el s-a aruncat de pe zid şi a fugit afară din ţara lor, da, chiar în ţara lui proprie şi a început să predice şi să profeţească printre propriul său popor.", "Şi iată, nu s-a mai auzit despre el printre nefiţi; şi astfel erau fost treburile poporului.", "Şi astfel s-a încheiat cel de-al optzeci şi şaselea an al domniei judecătorilor asupra poporului lui Nefi.", "Şi astfel s-a încheiat, de asemenea, cel de-al optzeci şi şaptelea an al domniei judecătorilor, cea mai mare parte a poporului rămânând în mândria şi în ticăloşia lui, iar cea mai mică parte călcând cu mai multă grijă în faţa lui Dumnezeu.", "Şi acestea au fost condiţiile, de asemenea, în cel de-al optzeci şi optulea an al domniei judecătorilor.", "Şi a fost numai o mică schimbare în treburile poporului, în afară de faptul că poporul a început să se întărească şi mai mult în nedreptate şi să facă mai mult şi mai mult lucrurile care erau împotriva poruncilor lui Dumnezeu în cel de-al optzeci şi nouălea an al domniei judecătorilor.", "Dar s-a întâmplat că în cel de-al optzeci şi nouălea an al domniei judecătorilor, au fost semne mari date poporului şi minuni: şi cuvintele profetului au început să fie împlinite.", "Şi îngeri au apărut în faţa oamenilor, în faţa oamenilor înţelepţi şi le-au anunţat lor veşti bune de mare bucurie; astfel, în acest an, scripturile au început să se înfăptuiască.", "Cu toate acestea, oamenii au început să-şi împietrească inimile lor, toţi în afară de cei mai credincioşi dintre ei, atât dintre nefiţi cât şi, de asemenea, dintre lamaniţi; şi au început să se bazeze pe propria tărie şi înţelepciune, zicând:", "Dintre atât de multe lucruri, unele poate le-au ghicit ei bine; dar iată, noi ştim că aceste lucrări mari şi minunate despre care s-a vorbit nu se pot întâmpla.", "Şi au început să se gândească şi să se certe între ei, zicând:", "Nu este normal ca o astfel de fiinţă ca Hristos să vină; dacă ar fi aşa şi dacă El ar fi Fiul lui Dumnezeu, Tatăl cerului şi al pământului, aşa cum s-a spus, de ce nu s-ar arăta El, de asemenea, în faţa noastră, tot aşa cum El se va arăta în faţa lor, a acelora care vor fi la Ierusalim?", "Da, de ce să nu se arate El în această ţară, tot aşa ca şi în ţara Ierusalimului?", "Dar iată, noi ştim că aceasta este o tradiţie ticăloasă care a fost transmisă până la noi de către părinţii noştri ca să ne facă pe noi să credem într-un fel de lucru măreţ şi minunat care ar fi să se întâmple, dar nu printre noi, ci într-o ţară îndepărtată, o ţară pe care noi nu o cunoaştem; de aceea, ei ne pot ţine pe noi în ignoranţă, căci nu putem să vedem cu ochii noştri că acestea sunt adevărate.", "Şi ei, prin înşelăciunile şi vicleşugurile misterioase ale celui rău, vor face nişte minuni mari pe care noi nu le putem înţelege, care ne vor ţine pe noi în jos ca să fim slujitori ai cuvintelor lor, precum şi slujitori la ei, căci noi depindem de ei ca să ne înveţe cuvântul; şi astfel ne vor ţine pe noi în ignoranţă, dacă ne vom da pe mâna lor, în toate zilele vieţii noastre.", "Şi încă mult mai multe lucruri, care erau nebuneşti şi deşarte; şi-au închipuit oamenii în inimile lor; şi ei au fost tare tulburaţi, căci Satana i-a aţâţat pe ei ca să facă nedreptăţi tot timpul; da, el a mers peste tot, împrăştiind zvonuri şi certuri pe toată faţa ţării pentru ca să poată să împietrească inima poporului împotriva a ceea ce era bun şi împotriva a ceea ce urma să vină.", "Şi în ciuda semnelor şi a minunilor care au fost făcute printre poporul Domnului, precum şi a miracolelor nenumărate pe care le-au făcut, Satana a pus stăpânire pe lui inimile poporului de pe toată faţa ţării.", "Şi astfel s-a încheiat cel de-al nouăzecilea an al domniei judecătorilor asupra poporului lui Nefi.", "Şi astfel s-a încheiat cartea lui Helaman, în acord cu scrierile lui Helaman şi ale fiilor lui."]}]}, "3-nephi": {"name": "3 Nefi", "chapters": [{"name": "1", "verses": ["Şi acum s-a întâmplat că cel de-al nouăzeci şi unulea an a trecut şi erau şase sute de ani de la timpul când Lehi plecase din Ierusalim; şi a fost în anul când Laconeus era judecător-şef şi guvernator peste ţară.", "Iar Nefi, fiul lui Helaman, plecase din ţara lui Zarahemla, dându-i în sarcină fiului său, Nefi, care era fiul lui cel mai mare, în legătură cu plăcile de aramă şi cu toate scrierile care fuseseră păstrate şi cu toate acele lucruri care fuseseră păstrate sfinte de la plecarea lui Lehi din Ierusalim.", "Apoi el a plecat din ţară; şi încotro s-a dus, nimeni nu ştie; iar fiul lui, Nefi, a păstrat cronicile în locul lui, da, cronica despre poporul său.", "Şi s-a întâmplat că la începutul celui de-al nouăzeci şi doilea an, iată, profeţiile profeţilor au început să se adeverească mai din plin; căci au început să fie semne mai mari şi minuni mai mari s-au întâmplat printre oameni.", "Dar erau unii care au început să spună că trecuse timpul ca vorbele spuse de Samuel Lamanitul să fie împlinite.", "Şi ei au început să jubileze asupra fraţilor lor, zicând: Iată, timpul a trecut şi cuvintele lui Samuel nu s-au împlinit; de aceea, bucuria voastră şi credinţa voastră despre acest lucru au fost în zadar.", "Şi s-a întâmplat că ei au făcut o mare tulburare prin ţară; iar oamenii care credeau au început să fie foarte supăraţi, de teamă că, printr-un mijloc san altul, acele lucruri care fuseseră spuse să nu se îndeplinească.", "Dar iată, ei au aşteptat cu neclintire ziua aceea şi noaptea aceea; şi ziua aceea care trebuia să fie ca o zi, ca şi cum nu ar fi nici o noapte pentru ca ei să poată şti că nu a fost deşartă credinţa lor.", "Acum s-a întâmplat că a fost rezervată de necredincioşi o zi în care toţi cei care credeau în acele tradiţii să fie omorâţi, dacă nu se va întâmpla semnul acela care fusese dat de către Samuel, profetul.", "Acum s-a întâmplat că atunci când Nefi, fiul lui Nefi, a văzut această ticăloşie a poporului său, inima lui a fost foarte supărată.", "Şi s-a întâmplat că el s-a dus şi s-a plecat până la pământ şi L-a implorat cu putere pe Dumnezeul său, în numele poporului său, da, al acelora care erau să fie distruşi datorită credinţei lor în tradiţia părinţilor lor.", "Şi s-a întâmplat că el L-a implorat cu putere pe Domnul toată ziua aceea; şi iată, glasul Domnului a venit către el, zicând:", "Ridică-ţi capul şi fii bucuros; căci iată, timpul este aproape; şi în noaptea aceasta semnul va fi dat, iar mâine Eu voi veni în lume pentru ca să arăt lumii că Eu voi împlini tot ceea ce Eu am făcut să fie spus de către gura profeţilor Mei sfinţi.", "Iată, Eu vin la ai Mei pentru ca să îndeplinesc toate acele lucruri pe care Eu le-am făcut cunoscute copiilor oamenilor, de la începutul lumii, şi ca să îndeplinesc atât voinţa Tatălui, cât şi a Fiului—a Tatălui datorită Mie, iar a Fiului, datorită cărnii Mele. Şi iată, timpul este aproape; şi în noaptea aceasta semnul va fi dat.", "Şi s-a întâmplat că vorbele care au venit la Nefi au fost împlinite aşa cum au fost ele spuse; căci iată, la apusul soarelui nu a fost întuneric; iar oamenii au început să fie uimiţi pentru că nu era întuneric atunci când noaptea venise.", "Şi au fost mulţi care nu crezuseră în cuvintele profeţilor care au căzut la pământ şi au fost ca şi cum ar fi fost morţi, căci au ştiut că marele plan al distrugerii, pe care ei l-au aşternut pentru aceia care credeau în cuvintele profeţilor, fusese dejucat; căci semnul care fusese dat era deja înfăptuit.", "Şi ei au început să cunoască precum că Fiul lui Dumnezeu trebuia să apară în curând; da, în sfârşit, toţi oamenii de pe faţa întregului pământ, de la apus la răsărit, atât în ţara de la miazănoapte, cât şi în ţara de la miazăzi, erau atât de uimiţi, încât au căzut la pământ.", "Căci ei ştiau că profeţii depuseseră mărturie despre aceste lucruri timp de mulţi ani şi că semnul care fusese dat era deja înfăptuit; şi au început să se teamă din cauza nedreptăţii şi a necredinţei lor.", "Şi s-a întâmplat că nu a fost întuneric deloc în toată noaptea aceea, ci a fost tot atâta lumină ca şi cum ar fi fost mijlocul zilei. Şi s-a întâmplat că soarele a răsărit iarăşi dimineaţa, în acord cu ordinul lui; şi ei au ştiut că aceasta era ziua în care Domnul trebuia să Se nască, datorită semnului care fusese dat.", "Şi s-au întâmplat da, toate lucrurile, fiecare dintre ele, potrivit cuvintelor profeţilor.", "Şi, de asemenea, s-a întâmplat că o nouă stea a apărut, potrivit cuvântului.", "Şi s-a întâmplat că din acel moment, minciuni au început să fie trimise printre popor de către Satana ca să le împietrească inimile pentru ca ei să nu creadă în acele semne şi minuni pe care le văzuseră; dar, în ciuda acestor minciuni şi înşelăciuni, cea mai mare parte a poporului a crezut şi s-a convertit în Domnul.", "Şi s-a întâmplat că Nefi s-a dus printre popor, precum şi printre mulţi alţii, botezând spre pocăinţă, prin care a fost o mare iertare a păcatelor. Şi astfel, poporul a început iarăşi să aibă pace în ţară.", "Şi nu a fost nici un conflict în afară de câţiva care au început să predice, încercând să dovedească prin scripturi că nu mai era potrivit ca legea lui Moise să fie respectată. Acum, în lucrul acesta au greşit pentru că ei nu au înţeles scripturile.", "Dar s-a întâmplat că în curând s-au convertit şi s-au convins de greşeala lor, căci lor li s-a făcut cunoscut că legea nu a fost încă împlinită şi că ea trebuie să fie împlinită în cele mai mici detalii; da, cuvântul a venit către ei arătând că legea trebuie să fie împlinită; da, că nici o iotă sau o frântură de slovă nu va fi lăsată deoparte, până când toată va fi împlinită; de aceea, în acelaşi an, li s-au adus la cunoştinţă greşelile lor şi ei şi-au mărturisit greşelile.", "Şi astfel a trecut cel de-al nouăzeci şi doilea an, aducând poporului veşti de bucurie datorită semnelor care se întâmplaseră în acord cu cuvintele profeţiei tuturor profeţilor celor sfinţi.", "Şi s-a întâmplat că şi cel de-al nouăzeci şi treilea an a trecut în pace, în afară de tâlharii lui Gadianton care trăiau în munţi şi împânziseră ţara; căci stăpânirile şi locurile lor tainice erau atât de puternice, încât poporul n-a putut să-i înfrângă; de aceea, ei au făcut multe crime şi multe măceluri printre popor.", "Şi s-a întâmplat că în cel de-al nouăzeci şi patrulea an, ei au început să crească în mare măsură pentru că erau mulţi disidenţi de-ai nefiţilor care au fugit la ei, ceea ce a cauzat multă supărare nefiţilor care au rămas în ţară.", "Şi a mai fost o pricină de mare supărare şi printre lamaniţi; căci iată, ei aveau mulţi copii care au crescut şi au început să devină mai tari cu anii, încât au devenit independenţi şi au fost ademeniţi de unii care erau zoramiţi, de minciunile şi de cuvintele lor linguşitoare, ca să se unească cu acei tâlhari de-ai lui Gadianton.", "Şi astfel, lamaniţii au fost, de asemenea, loviţi şi au început să scadă în credinţă şi dreptate din cauza ticăloşiei generaţiei care creştea."]}, {"name": "2", "verses": ["Şi s-a întâmplat că astfel a trecut şi cel de al nouăzeci şi cincilea an, iar poporul a început să uite acele semne şi minuni despre care auzise; şi oamenii au început să fie din ce în ce mai puţin uimiţi de un semn sau de o minune din cer într-atât, încât au început să fie împietriţi în inimile lor şi orbi în minţile lor; şi au început să nu mai creadă în toate cele pe care le auziseră şi le văzuseră—", "Închipuindu-şi unele lucruri deşarte în inimile lor, zicându-şi că acestea erau aduse de către oameni şi de către puterea diavolului pentru ca să rătăcească şi să înşele inimile poporului; şi astfel a pus Satana iarăşi stăpânire pe inimile poporului, într-atât, încât el le-a orbit ochii şi i-a rătăcit ca să creadă că doctrina lui Hristos era un lucru nebunesc şi deşert.", "Şi s-a întâmplat că poporul a început să se întărească în ticăloşie şi în lucruri abominabile; şi oamenii nu au crezut că trebuie să mai fie încă alte semne sau minuni date; iar Satana umbla primprejur, ducând în rătăcire inimile poporului, ademenindu-i şi făcându-i să facă ticăloşii mari în ţară.", "Şi astfel a trecut cel de-al nouăzeci şi şaselea an; şi, de asemenea, cel de-al nouăzeci şi şaptelea an; şi, de asemenea, cel de-al nouăzeci şi optulea an; şi, de asemenea, cel de-al nouăzeci şi nouălea an;", "Şi, de asemenea, o sută de ani trecuseră de la zilele lui Mosia, care era rege peste poporul nefiţilor.", "Şi şase sute nouă ani trecuseră de când Lehi plecase din Ierusalim.", "Şi nouă ani trecuseră din momentul când a fost dat semnul, despre care au vorbit profeţii, cum că Hristos va veni în lume.", "Acum, nefiţii au început să-şi măsoare timpul de la această perioadă când a fost dat semnul sau de la venirea lui Hristos; de aceea, nouă ani trecuseră.", "Iar Nefi, care era tatăl lui Nefi, care avea răspunderea cronicilor, nu s-a întors în ţara lui Zarahemla şi nu a putut să fie găsit nicăieri în toată ţara.", "Şi s-a întâmplat că poporul încă mai era în ticăloşie, în ciuda multelor predici şi profeţii care fuseseră trimise printre el; iar astfel a trecut şi cel de-al zecelea an; iar cel de-al unsprezecelea an, de asemenea, a trecut în nedreptate.", "Şi s-a întâmplat că în cel de-al treisprezecelea an au început să fie războaie şi conflicte prin toată ţara; căci tâlharii lui Gadianton deveniseră atât de numeroşi şi uciseseră atât de mulţi şi devastaseră atât de multe oraşe şi răspândiseră atât de multă moarte şi măcel prin toată ţara, încât devenise potrivit ca tot poporul, atât nefiţii, cât şi lamaniţii, să pună mâna pe arme împotriva lor.", "De aceea, toţi lamaniţii care se convertiseră în Domnul s-au unit cu fraţii lor, nefiţii, şi au fost forţaţi pentru siguranţa vieţilor lor şi ale femeilor şi copiilor lor să pună mâna pe arme împotriva acelor tâlhari ai lui Gadianton, da, şi, de asemenea, să-şi menţină drepturile lor şi privilegiile Bisericii lor, şi ale credinţei lor, precum şi libertatea şi independenţa lor.", "Şi s-a întâmplat că înainte ca acest al treisprezecelea an să treacă, nefiţii au fost ameninţaţi cu distrugere totală din cauza acestui război care a devenit nespus de grav.", "Şi s-a întâmplat că acei lamaniţi, care se uniseră cu nefiţii, erau număraţi printre nefiţi;", "Iar blestemul lor a fost ridicat de pe ei, iar pielea lor a devenit albă, la fel ca aceea a nefiţilor;", "Iar tinerii lor bărbaţi şi fiicele lor au devenit nespus de frumoşi; şi ei au fost număraţi printre nefiţi şi au fost numiţi nefiţi. Şi astfel s-a încheiat cel de-al treisprezecelea an.", "Şi s-a întâmplat că la începutul celui de-al paisprezecelea an, războiul dintre tâlhari şi poporul lui Nefi a continuat şi a devenit nespus de dureros; cu toate acestea, poporul lui Nefi a câştigat unele avantaje asupra tâlharilor, într-atât, încât ei i-au alungat pe aceştia înapoi afară din ţinuturile lor, în munţi şi în locurile lor secrete.", "Şi astfel s-a încheiat cel de-al paisprezecelea an. Iar în cel de-al cincisprezecelea an, ei iarăşi s-au dus împotriva poporului lui Nefi; şi din cauza ticăloşiei poporului lui Nefi şi a numeroaselor lor conflicte şi certuri, tâlharii lui Gadianton au câştigat multe avantaje asupra lor.", "Şi astfel s-a încheiat cel de-al cincisprezecelea an; şi astfel au fost oamenii într-o stare de mare suferinţă; iar sabia distrugerii atârna deasupra lor într-atât, încât ei erau cât pe ce să fie doborâţi de aceasta; şi aceasta din cauza nedreptăţii lor."]}, {"name": "3", "verses": ["Şi acum s-a întâmplat că în cel de-al şaisprezecelea an de la venirea lui Hristos, Laconeus, guvernatorul ţării, a primit o epistolă de la conducătorul şi guvernatorul acestei bande de tâlhari. Şi acestea au fost cuvintele care erau scrise, zicând:", "Laconeus, guvernator-şef şi nobil al ţării, iată, eu scriu această epistolă către tine şi îţi aduc ţie laude nespuse datorită tăriei tale, precum şi a tăriei poporului tău, în păstrarea ceea ce credeţi voi că este dreptul şi libertatea voastră; da, voi sunteţi neclintiţi, ca şi cum aţi fi sprijiniţi de mâna unui Dumnezeu în apărarea libertăţii voastre şi a avuţiei voastre şi a ţării voastre ori a ceea ce voi numiţi astfel.", "Şi mie îmi este milă de voi, prea nobile Laconeus, pentru că voi sunteţi atât de nesăbuiţi şi de încuiaţi încât să credeţi că aţi putea sta împotriva multor oameni atât de viteji care sunt sub comanda mea, care chiar în acest moment stau înarmaţi şi aşteaptă cu mare nerăbdare cuvântul—Duceţi-vă jos la nefiţi şi distrugeţi-i.", "Iar eu, cunoscându-le spiritul de neînvins, pentru că eu i-am încercat pe ei pe câmpul de bătaie, şi cunoscându-le ura veşnică împotriva voastră din cauza multor nedreptăţi pe care le-aţi făcut împotriva lor, stiu că dacă ei s-ar năpusti asupra voastră v-ar distruge în întregime.", "De aceea, am scris eu această epistolă, pecetluind-o cu propria-mi mână, fiind simţitor pentru bunăstarea voastră datorită neclintirii voastre în ceea ce voi credeţi că este drept şi a spiritului vostru nobil pe câmpul de bătaie.", "De aceea, îţi scriu ţie dorind ca voi mai degrabă să cedaţi poporului acestuia al meu oraşele voastre, pământurile voastre şi posesiunile voastre, decât ca ei să vă lovească pe voi cu sabia şi ca o distrugere să vină asupra voastră.", "Sau, cu alte cuvinte, supuneţi-vă nouă şi uniţi-vă cu noi şi aflaţi despre lucrările noastre tainice şi deveniţi fraţii noştri pentru ca să puteţi să ajungeţi la fel ca noi—nu sclavii noştri, ci fraţii şi partenerii noştri în toate avuţiile noastre.", "Şi iată, îţi jur ţie, dacă voi veţi face aceasta, cu jurământ, atunci voi nu veţi fi distruşi; dar dacă voi nu veţi face aceasta, îţi jur ţie cu jurământ că în luna următoare eu voi da poruncă pentru ca oştirile mele să năvălească asupra voastră, iar ele nu îşi vor opri mâna şi nu vă vor cruţa, ci vă vor ucide şi vor lăsa sabia lor să cadă asupra voastră chiar până când veţi fi nimiciţi cu totul.", "Şi iată, eu sunt Ghidiani; şi eu sunt guvernatorul acestei societăţi secrete a lui Gadianton; care societate şi lucrările ei, eu ştiu că sunt bune; şi acestea sunt vechi şi ne-au fost transmise nouă.", "Şi eu scriu această epistolă către tine, Laconeus; şi nădăjduiesc că tu vei ceda pământurile voastre şi avuţiile voastre fără vărsare de sânge pentru ca acest popor al meu să poată să-şi recapete drepturile şi guvernul, ei, cei care s-au despărţit de voi din cauza ticăloşiei voastre, pe care i-aţi împiedicat să-şi exercite dreptul de guvernare; şi dacă voi nu faceţi aceasta, atunci eu voi răzbuna nedreptăţile care i-au fost făcute. Eu sunt Ghidiani.", "Şi acum s-a întâmplat că atunci când Laconeus a primit această epistolă, a fost înmărmurit din cauza îndrăznelii lui Ghidiani de a cere posesiunile ţării nefiţilor, precum şi de ameninţările lui împotriva poporului ca să răzbune răul acelora împotriva cărora nu se făptuise nici un rău, în afară decât că ei înşişi gresiseră prin dezertarea la acei ticăloşi şi odioşi tâlhari.", "Acum iată, acest Laconeus, guvernatorul, era un om drept şi nu s-a înfricoşat de cererile şi ameninţările unui tâlhar; de aceea, el nu a ascultat de epistola lui Ghidiani, guvernatorul tâlharilor, ci a făcut ca poporul lui să-L implore pe Domnul, cerând putere pentru timpul când tâlharii vor năvăli asupra lor.", "Da, el a trimis o veste printre toţi oamenii, ca ei să-şi adune laolaltă femeile şi copiii lor, turmele şi cirezile lor şi toate avuţiile lor în afara pământurilor lor, într-un singur loc comun.", "Şi el a făcut ca fortificaţii să fie zidite de jur-împrejurul lor şi tăria acestora trebuia să fie foarte mare. Şi el a făcut ca oştirile, atât cele ale nefiţilor, cât şi cele ale lamaniţilor sau ale tuturor acelora care erau număraţi printre nefiţi, să fie aşezate ca gărzi de jur-împrejur ca să-i apere şi să-i păzească pe ei de tâlhari zi şi noapte.", "Da, el le-a spus: Aşa cum Domnul trăieşte, dacă voi nu vă pocăiţi de toate nedreptăţile voastre şi nu-L imploraţi pe Domnul, voi nu puteţi în nici un caz să fiţi salvaţi din mâinile acelor tâlhari ai lui Gadianton.", "Iar cuvintele şi profeţiile lui Laconeus au fost atât de mari şi minunate încât ele au făcut ca frica să vină asupra întregului popor; şi oamenii au făcut toate eforturile ca să se poarte aşa cum ceruseră cuvintele lui Laconeus.", "Şi s-a întâmplat că Laconeus a numit căpitani-şefi peste toate oştirile nefiţilor ca să-i conducă la timpul potrivit, dacă tâlharii ar năvăli din pustiu asupra lor.", "Acum, cel mai mare şef printre toţi căpitanii-şefi şi marele conducător al tuturor oştirilor nefiţilor a fost desemnat, iar numele lui era Ghidghidoni.", "Acum, era un obicei printre nefiţi ca să numească drept căpitan-şef (în afară de perioada ticăloşiei lor) pe unul care avea spiritul revelaţiei şi al profeţiei; de aceea acest Ghidghidoni era un mare profet printre ei şi, de asemenea, el era judecător-şef.", "Acum, poporul a spus către Ghidghidoni: Roagă-te la Domnul şi lasă-ne pe noi să ne ducem sus în munţi şi în pustiu, pentru ca să putem să năvălim peste tâlhari şi să-i distrugem pe ei în propriile lor teritorii.", "Dar Ghidghidoni le-a spus: Domnul nu permite aceasta; căci dacă noi am merge împotriva lor, atunci Domnul ne-ar da pe noi pe mâna lor; de aceea, ne vom pregăti în mijlocul teritoriilor noastre şi ne vom aduna laolaltă toate oştirile; şi nu ne vom duce împotriva lor, ci vom aştepta până când ei vor veni împotriva noastră; de aceea, aşa cum Domnul trăieşte, dacă noi facem aceasta, atunci El îi va da pe ei pe mâna noastră.", "Şi s-a întâmplat că în cel de-al şaptesprezecilea an, către sfârşitul anului, vestea lui Laconeus ajunsese pe tot întinsul ţării; iar ei şi-au luat caii lor, şi căruţele lor, şi vacile lor şi toate turmele, şi cirezile lor, şi grânele lor, şi toate avuţiile lor şi s-au dus cu miile şi cu zecile de mii până când au ajuns la locul care fusese desemnat ca să se cu toţii laolaltă pentru ca să se apere împotriva duşmanilor lor.", "Iar pământul care a fost desemnat era ţara lui Zarahemla, precum şi ţinutul care era între ţara lui Zarahemla şi ţara Abundenţa, da, până la graniţa care era între ţara Abundenţa şi ţara Pustiu.", "Şi au fost multe mii de oameni care erau numiţi nefiţi, care s-au adunat laolaltă în acest ţinut. Acum, Laconeus a făcut ca ei să se adune laolaltă în ţinutul de la miazăzi din cauza marelui blestem care era asupra ţinutului de la miazănoapte.", "Şi ei s-au întărit împotriva duşmanilor lor; şi ei au locuit într-un singur ţinut, într-un singur grup; şi s-au temut de cuvintele care fuseseră spuse de către Laconeus într-atât, încât s-au pocăit de toate păcatele lor; şi şi-au înălţat rugăciunile lor către Domnul Dumnezeul lor pentru ca El să-i salveze atunci când duşmanii ar veni asupra lor ca să se bată.", "Şi au fost nespus de mâhniţi din cauza duşmanilor lor. Iar Ghidghidoni a făcut ca ei să-şi facă arme de război de tot felul şi să fie puternici cu armuri, şi cu scuturi, şi cu apărători, după cum îi instruise el."]}, {"name": "4", "verses": ["Şi s-a întâmplat că spre sfârşitul celui de-al optsprezecelea an, oştirile acelea ale tâlharilor s-au pregătit de bătălie şi au început să coboare şi să năvălească de pe dealuri şi din munţi şi pustiuri şi din fortificaţiile şi ascunzişurile lor şi au început să pună stăpânire pe pământuri, atât acelea care erau în ţinutul de la miazăzi, cât şi acelea din ţinutul de la miazănoapte şi au început să pună stăpânire pe toate pământurile care fuseseră părăsite de către nefiţi şi pe oraşele care fuseseră lăsate în părăsire.", "Dar iată, nu erau nici un fel de animale sau păsări sălbatice pe acele pământuri care fuseseră părăsite de către nefiţi; şi nu erau nici un fel de păsări pentru tâlhari, în afară de cele din pustiu.", "Şi tâlharii nu au putut să supravieţuiască decât în pustiu, din cauza lipsei de mâncare; căci nefiţii lăsaseră pământurile lor deşarte şi îşi adunaseră turmele lor şi cirezile lor şi toate avuţiile lor, şi toate erau într-un singur loc.", "De aceea, nu a fost nici o şansă pentru tâlhari ca să jefuiască şi să capete bucate decât dacă ar fi venit în bătălie deschisă împotriva nefiţilor; şi nefiţii erau într-un singur grup şi erau foarte numeroşi şi aveau provizii puse deoparte pentru ei, şi cai, şi vaci, şi turme de tot felul, pentru ca ei să supravieţuiască timp de şapte ani, în care timp nădăjduiau să-i distrugă pe tâlharii de pe suprafaţa ţării; şi astfel a trecut cel de-al optsprezecelea an.", "Şi s-a întâmplat că în cel de-al nouăsprezecelea an, Ghidiani a văzut că era potrivit ca să se ducă şi să lupte împotriva nefiţilor, căci nu era nici o posibilitate pentru ca ei să supravieţuiască decât dacă ar jefui şi fura şi ar ucide.", "Şi ei nu îndrăzneau să se împrăştie pe faţa ţării, într-atât, încât să poată cultiva grâu, de teamă ca nefiţii să nu vină peste ei şi să-i ucidă; de aceea, Ghidiani a dat poruncă oştirilor sale ca în anul acesta ele să se ducă şi să lupte împotriva nefiţilor.", "Şi s-a întâmplat că au venit să se bată; şi aceasta s-a întâmplat în cea de-a şasea lună; şi iată, mare şi îngrozitoare a fost ziua când ei au venit ca să lupte; şi erau încinşi după obiceiul tâlharilor; şi aveau piei de miel în jurul şalelor lor; şi erau vopsiţi cu sânge, iar capetele lor erau rase; şi ei aveau coifuri pe cap; şi măreaţă şi îngrozitoare era înfăţişarea oştirilor lui Ghidiani, din cauza armurii lor şi pentru că ei erau vopsiţi cu sânge.", "Şi s-a întâmplat că oştirile nefiţilor, atunci când au văzut înfăţişarea oştirilor lui Ghidiani, au căzut cu toţii la pământ şi şi-au înălţat strigătele lor către Domnul, Dumnezeul lor pentru ca El să-i salveze pe ei din mâinile duşmanilor lor.", "Şi s-a întâmplat că atunci când oştirile lui Ghidiani au văzut aceasta, au început să strige cu un glas puternic, datorită bucuriei lor, căci ei au crezut că nefiţii căzuseră de frică, din cauza terorii oştirilor lor.", "Dar ei au fost dezamăgiţi de aceasta, căci nefiţii nu se temeau de ei; ci se temeau de Dumnezeul lor şi L-au strigat pe El să-i apere; de aceea, atunci când oştirile lui Ghidiani au năvălit peste ei, erau pregătiţi să-i întâlnească; da, în puterea Domnului i-au primit pe ei.", "Şi bătălia a început în cea de-a şasea lună; şi mare şi îngrozitoare a fost acea bătălie; da, mare şi îngrozitor a fost măcelul acela, într-atât, încât un asemenea măcel mare nu se mai conoscuse printre poporul lui Lehi de când plecase el din Ierusalim.", "Şi în ciuda ameninţărilor şi a jurămintelor pe care Ghidiani le făcuse, iată, nefiţii i-au învins într-atât, încât ei s-au retras din faţa lor.", "Şi s-a întâmplat că Ghidghidoni a poruncit ca oştirile sale să-i urmărească până departe la marginile pustiului şi să nu cruţe pe nici unul dintre ei care ar cădea în mâinile lor pe drum; şi astfel i-au urmărit ei şi i-au ucis până la marginile pustiului, chiar până când ei au împlinit poruncile lui Ghidghidoni.", "Şi s-a întâmplat că Ghidiani, care se ridicase şi luptase cu vitejie, a fost urmărit în timp ce fugea; şi fiind obosit din cauza luptelor îndelungate, el a fost prins şi ucis. Şi astfel a fost sfârşitul lui Ghidiani, tâlharul.", "Şi s-a întâmplat că oştirile nefiţilor s-au întors iarăşi la locul lor de siguranţă. Şi s-a întâmplat că acest al nouăsprezecelea an a trecut, iar tâlharii nu au mai venit înapoi ca să se bată; şi nu au venit nici în cel de-al douăzecilea an.", "Iar în cel de-al douăzeci şi unulea an, ei nu au venit ca să se bată, ci au venit din toate părţile ca să înconjoare de jur-împrejur poporul lui Nefi; căci au crezut că dacă ar alunga poporul nefiţilor de pe pământurile lor şi i-ar înconjura din toate părţile şi dacă i-ar separa pe ei de toate privilegiile lor dinafară, atunci i-ar forţa pe ei să se predea, aşa cum erau dorinţele lor.", "Acum, ei numiseră un alt conducător, al cărui nume era Zemnariha; de aceea, Zemnariha a fost acela care a făcut ca asediul să aibă loc.", "Dar iată, acesta era un avantaj pentru nefiţi; căci nu era cu putinţă pentru tâlhari să organizeze un asediu destul de îndelungat care să aibă vreun efect asupra nefiţilor, din cauza multelor provizii pe care aceştia le puseseră deoparte.", "Şi din cauza lipsei de provizii printre tâlhari, căci iată, ei nu aveau nimic decât carne pentru supravieţuirea lor, carne pe care ei au obţinut-o din pustiu;", "Şi s-a întâmplat că păsările sălbatice deveniseră rare în pustiu într-atât, încât tâlharii erau cât pe ce să piară de foame.", "Iar nefiţii mărşăluiau tot timpul, atât ziua, cât şi noaptea, atacând oştirile lor şi distrugându-i pe ei cu miile şi cu zecile de mii.", "Şi astfel devenise dorinţa poporului lui Zemnariha ca să se retragă de la planurile lor, din cauza marii distrugeri care venise peste ei, atât noaptea, cât şi ziua.", "Şi s-a întâmplat că Zemnariha i-a dat poruncă poporului său ca să se retragă de la asediu şi să se ducă până în părţile cele mai îndepărtate ale ţinutului de la miazănoapte.", "Şi acum, Ghidghidoni, cunoscând planurile lor şi cunoscând slăbiciunile lor din cauza lipsei de mâncare, precum şi marele măcel care fusese înfăptuit printre ei, de aceea, a trimis oştirile sale în timpul nopţii şi i-a alungat din drumul lor de retragere şi şi-a pus oştirile în drumul retragerii lor.", "Şi au făcut aceasta în timpul nopţii şi au mărşăluit în spatele tâlharilor, aşa încât în dimineaţa următoare, când tâlharii au pornit la drum, ei s-au întâlnit cu oştirile nefiţilor, atât în faţa, cât şi în spatele lor.", "Iar tâlharii care erau la miazăzi au fost, de asemenea, alungaţi în locurile lor de retragere. Şi toate aceste lucruri au fost făcute la porunca lui Ghidghidoni.", "Şi au fost acolo multe mii care s-au predat ca prizonieri la nefiţi, iar cei rămaşi dintre ei au fost ucişi.", "Iar conducătorul lor, Zemnariha, a fost prins şi spânzurat de un copac, da, chiar de vârful unui copac, până când a murit. Şi după ce ei l-au spânzurat pe el, iar el era mort, atunci au doborât copacul la pământ şi au strigat cu glas puternic, zicând:", "Fie ca Domnul să păstreze poporul Său în dreptate şi în sfinţenia inimii, pentru ca ei să poată să facă aşa ca toţi cei care caută să-i ucidă pe ei din cauza puterii şi a combinaţiilor secrete să fie doborâţi la pământ, tot aşa cum acest om a fost doborât la pământ.", "Şi ei s-au veselit şi au strigat iarăşi cu un singur glas, zicând: Fie ca Dumnezeul lui Avraam şi Dumnezeul lui Isaac şi Dumnezeul lui Iacov să protejeze acest popor în dreptate atât timp cât ei vor chema numele Dumnezeului lor pentru protecţie.", "Şi s-a întâmplat că ei au izbucnit toţi ca unul singur, cântând şi lăudând pe Dumnezeul lor pentru lucrul cel mare pe care El îl făcuse pentru ei, apărându-i pe ei de la căderea în mâinile duşmanilor lor.", "Da, au strigat ei: Osana pentru Dumnezeu Cel Prea Înalt. Şi au strigat ei: Binecuvântat fie numele Domnului Dumnezeului cel Atotputernic, al Dumnezeului Celui Prea Înalt.", "Şi inimile lor erau pline de bucurie până la lacrimi datorită marii bunătăţi a lui Dumnezeu în eliberarea lor din mâinile duşmanilor; şi ei ştiau că aceasta s-a întâmplat datorită pocăinţei lor şi a umilinţei lor, de aceea au fost ei eliberaţi de la distrugerea veşnică."]}, {"name": "5", "verses": ["Şi acum, iată, nu era nici un suflet viu printre toţi oamenii nefiţilor care să se fi îndoit cât de puţin de cuvintele tuturor profeţilor sfinţi care au vorbit; pentru că ei ştiau că toate vor trebui să fie împlinite.", "Şi ei ştiau că era necesar ca Hristos să fi venit, din cauza multelor semne care fuseseră date în acord cu vorbele profeţilor; şi din cauza lucrurilor care se întâmplaseră deja, ei ştiau că toate lucrurile trebuie să se întâmple în acord cu ceea ce fusese spus.", "De aceea ei au renunţat toate păcatele lor şi la lucrurile lor abominabile şi la curviile lor şi L-au slujit pe Dumnezeu cu tot devotamentul, zi şi noapte.", "Şi acum s-a întâmplat că atunci când ei i-au luat prizonieri pe toţi hoţii, căci nici unul n-a scăpat dintre cei care nu fuseseră omorâţi, ei i-au aruncat pe prizonieri la închisoare şi au pus să le fie predicat cuvântul lui Dumnezeu; şi toţi ei care s-au pocăit de păcatele lor şi au făcut legământ că nu vor mai face crime au fost puşi în libertate.", "Dar cei care nu au făcut nici un legământ şi care încă au ţinut secret în inima lor crimele făcute, da, aceia care au fost găsiţi murmurând ameninţări împotriva fraţilor lor, au fost condamnaţi şi pedepsiţi în acord cu legea.", "Şi astfel au pus ei capăt tuturor acelor păcătoase şi secrete şi ticăloase combinaţii în care era atâta ticăloşie şi se făceau atâtea crime.", "Şi aşa a trecut şi cel de-al douăzeci şi doilea an, la fel şi al douăzeci şi treilea, al douăzeci şi patrulea şi al douăzeci şi cincilea; şi aşa au trecut douăzeci şi cinci de ani.", "Şi s-au întâmplat multe lucruri care, în ochii unora, ar fi fost mari şi minunate; cu toate acestea ele nu pot fi scrise toate în această carte; da, căci această carte nu poate conţine nici măcar a suta parte din ce s-a petrecut cu toţi aceşti oameni în decursul a douăzeci şi cinci de ani;", "Dar iată că sunt cronici care conţin toate faptele acestor oameni; şi o relatare prescurtată şi adevărată a acestora a fost făcută de Nefi.", "De aceea, eu am făcut cronica mea despre aceste lucruri după cronica lui Nefi, care era gravată pe plăcile care au fost numite plăcile lui Nefi.", "Şi iată, fac cronica pe plăcile pe care le-am modelat cu mâinile mele proprii.", "Şi iată, mă numesc Mormon, fiind numit aşa după ţara Mormon, ţara în care Alma a întemeiat Biserica printre oameni, da, prima Biserică a fost întemeiată între ei după ce au păcătuit.", "Iată, eu sunt un ucenic al lui Isus Hristos, Fiul lui Dumnezeu. Am fost chemat de către El să duc printre oameni cuvântul Lui, ca să afle despre viaţa veşnică.", "Şi a devenit necesar ca, în acord cu voinţa lui Dumnezeu, pentru ca rugăciunile celor care s-au dus de atunci, care au fost cei sfinţi, să fie împlinite în acord cu credinţa lor, eu să fac o cronică a acestor lucruri care s-au întâmplat—", "Da, o cronică scurtă a tot ceea ce s-a întâmplat din momentul când Lehi a părăsit Ierusalimul, chiar până în zilele noastre.", "De aceea, eu fac cronica mea din relatările ce mi s-au transmis de la cei dinaintea mea, până la începutul zilelor mele;", "Şi, de asemenea, fac o cronică a lucrurilor pe care le-am văzut cu ochii mei.", "Şi ştiu, cronica pe care o fac este o cronică dreaptă şi adevărată; dar totuşi mai sunt multe lucruri pe care, din cauza limbii noastre, nu le putem scrie.", "Iar acum pun sfârşit povestirii care este despre mine şi încep să relatez despre lucrurile care s-au petrecut înaintea mea.", "Eu sunt Mormon, un urmaş direct al lui Lehi. Am motiv să binecuvântez pe Dumnezeul meu şi pe Salvatorul meu, Isus Hristos, pentru că i-a scos pe strămoşii noştri afară din Ierusalim (şi nimeni n-a ştiut aceasta în afară de El şi cei pe care i-a scos din acea ţară) şi pentru faptul că ne-a dat mie şi poporului meu o mare cunoaştere pentru salvarea sufletelor noastre.", "Cu siguranţă că El a binecuvântat casa lui Iacov şi a fost milostiv cu seminţia lui Iosif.", "Şi atât timp cât copiii lui Lehi au ţinut poruncile Lui, El i-a binecuvântat şi au prosperat în acord cu cuvântul Lui.", "Da, şi în mod sigur El va dezvălui celui rămas din seminţia lui Iosif cunoştinţele despre Domnul Dumnezeul lor.", "Şi aşa de sigur cum Domnul trăieşte, El va aduna din cele patru colţuri ale lumii pe toţi urmaşii seminţiei lui Iacov, care sunt împrăştiaţi printre străini pe toată faţa pământului.", "Şi aşa cum El a făcut un legământ cu toată casa lui Iacov, tot aşa legământul făcut cu casa lui Iacov va fi împlinit la timpul ales de El, pentru restaurarea întregii case a lui Iacov pentru cunoaşterea legământului pe care El l-a făcut cu ei.", "Iar atunci ei Îl vor cunoaşte pe Mântuitorul lor, care este Isus Hristos, Fiul lui Dumnezeu; iar atunci ei vor fi adunaţi împreună din cele patru colţuri ale lumii pe pământul lor, de unde au fost ei împrăştiaţi; da, aşa cum Domnul trăieşte, chiar aşa va fi. Amin."]}, {"name": "6", "verses": ["Şi acum s-a întâmplat că oamenii nefiţilor s-au reîntors cu toţii la pământurile lor în cel de-al douăzeci şi şaselea an, fiecare bărbat cu familia sa, cu turmele sale şi cirezile sale, cu caii şi vacile sale, precum şi cu toate lucrurile care îi aparţineau lui.", "Şi s-a întâmplat că ei nu mâncaseră toate proviziile lor; de aceea, au luat cu ei tot ceea ce nu mâncaseră, din toate grânele lor de tot felul şi aurul lor şi argintul lor şi toate lucrurile lor preţioase şi s-au întors la pământurile lor şi la avuţiile lor, atât la nord, cât şi la sud, atât la miazănoapte, cât şi la miazăzi.", "Şi au dat acelor tâlhari, care intraseră într-un legământ ca să păstreze pace în ţară, care doreau să rămână lamaniţi, pământ, în acord cu numărul lor pentru ca ei să poată avea, prin munca lor, tot ce le trebuia ca să supravieţuiască; şi astfel ei au stabilit pacea în toată ţara.", "Şi au început iarăşi să prospere şi să crească; iar cel de-al douăzeci şi şaselea şi cel de al douăzeci şi şaptelea an au trecut; şi era mare ordine în ţară; şi ei şi-au făcut legile în acord cu dreptatea şi justiţia.", "Şi acum, nu era nimic în ţară care să împiedice poporul de la prosperitate continuă decât dacă ar cădea în păcat.", "Şi acum, cei care stabiliseră această mare pace în ţară erau Ghidghidoni şi judecătorul Laconeus, precum şi aceia care fuseseră numiţi conducători.", "Şi s-a întâmplat că multe oraşe au fost construite din nou; şi multe oraşe vechi au fost reconstruite.", "Şi multe drumuri largi au fost aşternute; şi multe drumuri au fost făcute, care duceau de la un oraş la altul şi de la un ţinut la altul şi de la un loc la altul.", "Şi astfel a trecut cel de-al douăzeci şi optulea an, iar poporul a avut pace continuă.", "Dar s-a întâmplat că în cel de-al douăzeci şi nouălea an au început să fie unele certuri printre popor; iar unii s-au înălţat în mândrie şi înfumurare din cauza bogăţiilor lor foarte mari; da, chiar până la mari persecuţii.", "Căci erau mulţi comercianţi în ţară, precum şi mulţi avocaţi şi mulţi ofiţeri.", "Şi oamenii au început să se deosebească prin rang, după bogăţiile lor şi după şansele lor de a se educa; da, unii erau ignoranţi din cauza sărăciei lor, iar alţii primiseră multă educaţie datorită bogăţiilor lor.", "Unii fuseseră ridicaţi în mândrie, iar alţii erau nespus de umili; unii plăteau nedreptatea cu nedreptate, în timp ce alţii primeau nedreptatea şi persecuţiile şi tot felul de suferinţe, dar nu se întorceau ca să se răzbune, ci erau umili şi supuşi în faţa lui Dumnezeu.", "Şi astfel a apărut o mare inegalitate în ţară, într-atât, încât Biserica a început să se distrugă; da, în aşa măsură, încât în cel de-al treizecilea an Biserica a fost distrusă în toată ţara în afară de câţiva lamaniţi care au fost convertiţi la credinţa cea dreaptă; şi ei nu s-au îndepărtat de aceasta, căci erau fermi şi neclintiţi şi nemişcaţi, dorind din tot sufletul să ţină poruncile Domnului.", "Acum, cauza acestei nedreptăţi era aceasta—Satana avea mare putere ca să agite poporul să facă tot felul de nedreptăţi, precum şi ca să-i înfumureze pe ei cu mândrie, ademenindu-i să caute putere şi autoritate şi bogăţii, precum şi lucrurile deşarte ale lumii.", "Şi astfel a condus Satana în rătăcire inimile poporului ca să facă tot felul de nedreptăţi; de aceea, ei s-au bucurat de pace numai timp de câţiva ani.", "Şi astfel, la începutul celui de-al treizecilea an—când poporul fusese eliberat pentru un timp îndelungat pentru ca să fie dus de ispitele diavolului oriunde acesta dorea să-i ducă şi să facă orice nedreptăţi dorea el ca aceştia să facă—şi astfel, la începutul celui de-al treizecilea an, erau ei într-o stare de ticăloşie îngrozitoare.", "Acum, ei nu păcătuiau ca nişte neştiutori, căci cunoşteau voinţa lui Dumnezeu în legătură cu ei, căci fuseseră instruiţi cu privire la aceasta; de aceea, s-au răzvrătit împotriva lui Dumnezeu cu bună-ştiinţă.", "Şi acum, aceasta s-a întâmplat în zilele lui Laconeus, fiul lui Laconeus, căci Laconeus a ocupat scaunul tatălui său şi a guvernat în acel an asupra poporului.", "Şi au început să apară oameni inspiraţi din cer care au fost trimişi, stând în faţa poporului în toată ţara, predicând şi depunând mărturie cu curaj către ei despre mântuirea pe care Domnul o va aduce poporului Său sau, cu alte cuvinte, Învierea lui Hristos; iar ei au depus mărturie cu curaj despre moartea şi suferinţele Lui.", "Acum, erau mulţi dintre oamenii care erau foarte mânioşi din cauza acelora care depuseseră mărturie despre aceste lucruri; şi aceia care erau mânioşi erau mai ales judecătorii-şefi, precum şi aceia care fuseseră înalţi preoţi şi avocaţi; da, toţi cei care erau avocaţi erau mânioşi pe aceia care depuseseră mărturie despre aceste lucruri.", "Acum, nu era nici un învăţător al legii sau judecător sau mare preot care putea să aibă puterea să condamne pe cineva la moarte, doar dacă condamnarea lor era iscălită de guvernatorul ţării.", "Acum, erau mulţi dintre cei care depuseseră mărturie despre lucrurile în legătură cu Hristos, care depuseseră mărturie cu curaj, care au fost luaţi şi trimişi la moarte în taină de către judecători, a căror omorâre nu a ajuns la cunoştinţa guvernatorului ţării decât după moartea lor.", "Acum iată, aceasta era împotriva legilor ţării ca orice om să nu fie trimis la moarte decât dacă era o împuternicire de la guvernatorul ţării—", "De aceea, o plângere s-a ridicat în ţara lui Zarahemla către guvernatorul ţării împotriva acestor judecători care condamnaseră la moarte pe profeţii Domnului fără să ţină seama de lege.", "Acum s-a întâmplat că ei au fost luaţi şi aduşi în faţa judecătorului ca să fie judecaţi pentru crima pe care o făcuseră, în acord cu legea care fusese dată de către popor.", "Acum s-a întâmplat că judecătorii aceia aveau mulţi prieteni şi neamuri; iar ceilalţi, da, aproape toţi învăţătorii legii şi marii preoţi s-au adunat laolaltă şi s-au unit cu neamurile acelor judecători care trebuia să fie judecaţi în acord cu legea.", "Şi ei au intrat într-un legământ unul cu altul, da, chiar acel legământ care le fusese dat lor din vechime, care legământ era dat şi administrat de către diavol ca să comploteze împotriva a tot ceea ce era drept.", "De aceea, ei au complotat împotriva poporului Domnului şi au intrat într-un legământ ca să-l distrugă pe el şi să-i elibereze pe cei care erau vinovaţi de crime din mâinile justiţiei care trebuia să fie administrată în acord cu legea.", "Şi au defăimat legea şi drepturile ţării lor; şi au făcut un legământ unul cu altul ca să-l distrugă pe guvernator şi să instaureze un rege peste ţară pentru ca ţara să nu mai fie liberă, ci să fie supusă regilor."]}, {"name": "7", "verses": ["Acum iată, îţi voi arăta ţie că ei nu au stabilit un rege peste ţară; dar în acelaşi an, da, în cel de-al treizecilea an, ei au distrus scaunul de judecată, da, l-au ucis pe judecătorul-şef al ţării.", "Iar oamenii erau împărţiţi, unul împotriva altuia; şi ei s-au despărţit unul de altul în triburi, fiecare om după familia sa şi neamurile sale şi prietenii săi; şi astfel au distrus guvernul ţării.", "Şi fiecare trib a numit un şef sau un conducător peste ei; şi astfel au devenit triburi şi conducători de triburi.", "Acum iată, nu era nici un om printre ei care să nu aibă o familie mare şi o mulţime de neamuri şi prieteni; de aceea, triburile lor au devenit foarte mari.", "Acum, toate acestea s-au întâmplat; şi până acum nu a fost nici un război printre ei; şi toată această nedreptate a venit peste oameni pentru că ei singuri s-au supus puterii Satanei.", "Şi regulile guvernului au fost distruse din cauza combinaţiilor secrete ale acelor neamuri şi prieteni ai acelora care îi uciseseră pe profeţi.", "Şi ei au pricinuit un mare conflict în ţară, într-atât, încât cei mai drepţi din popor, aproape cu toţii, deveniseră păcătoşi; da, erau doar puţini oameni drepţi printre ei.", "Şi astfel n-au trecut şase ani de când cea mai mare parte a poporului s-a întors de la dreptate, precum câinele la ce vărsase ori ca scroafa care se întoarce la tăvălirea ei în mocirlă.", "Acum, această combinaţie secretă, care adusese atât de multă nedreptate peste popor, i-a adunat pe ei laolaltă şi a pus în fruntea lor un om pe care ei l-au numit Iacov.", "Şi l-au numit pe el regele lor; de aceea, el a devenit rege peste această bandă păcătoasă; şi era unul dintre şefii care-şi ridicase glasul împotriva profeţilor care depuseseră mărturie despre Isus.", "Şi s-a întâmplat că ei nu erau la fel de numeroşi ca triburile de oameni care erau unite laolaltă, în afară de faptul că şefii lor întemeiaseră legile lor, fiecare în acord cu tribul său; cu toate acestea, ei erau duşmani; în ciuda faptului că nu erau oameni drepţi, cu toate acestea, erau uniţi în ura acelora care intraseră într-un legământ ca să distrugă guvernul.", "De aceea Iacov, văzând că duşmanii lor erau mai numeroşi decât ei, el fiind regele bandei, de aceea el a poruncit poporului său ca ei să fugă înspre partea de la miazănoapte a ţării şi acolo să-şi construiască un regat pentru ei înşişi până când lor li se vor alătura disidenţi (căci el i-a lăudat pe ei cum că vor fi mulţi disidenţi) şi ei vor deveni destul de puternici ca să se lupte cu triburile poporului; şi chiar aşa au făcut.", "Iar marşul lor a fost atât de rapid, încât nu a putut să fie împiedicat până când s-au dus dincolo de graniţa unde poporul nu îi putea ajunge. Şi astfel s-a terminat cel de-al treizecilea an; şi astfel au fost treburile poporului lui Nefi.", "Şi s-a întâmplat că în cel de-al treizeci şi unulea an, ei au fost despărţiţi în triburi, fiecare om după familia, neamurile şi prietenii lui; cu toate acestea, ei ajunseseră la o înţelegere ca să nu pornească la război unul împotriva altuia; dar nu erau uniţi după legile lor şi după felul lor de guvernământ, căci ei erau întemeiaţi după minţile celor care erau şefii lor şi conducătorii lor. Dar ei au stabilit legi foarte stricte ca un trib să nu invadeze pe altul, astfel că într-o anumită măsură ei au avut pace în ţară; cu toate acestea, inimile lor erau întoarse de la Domnul Dumnezeul lor; şi ei i-au bătut cu pietre pe profeţi şi i-au alungat dintre ei.", "Şi s-a întâmplat că Nefi—fiind vizitat de către îngeri, precum şi de glasul Domnului, de aceea, fiindcă el văzuse îngeri şi fiind un martor ocular şi având putere dată lui pentru ca el să cunoască despre slujirea lui Hristos; şi, de asemenea, fiind un martor ocular al întoarcerii lor rapide de la dreptate la ticăloşie şi la lucruri abominabile;", "De aceea, fiind întristat din cauza împietririi inimilor lor şi de orbirea minţilor lor—s-a dus printre ei în acelaşi an şi a început să depună mărturie cu curaj despre pocăinţă şi despre iertarea păcatelor prin credinţa în Domnul Isus Hristos.", "Şi a propovăduit multe lucruri către ei; şi toate acestea nu pot fi scrise, iar o parte dintre ele nu sunt suficiente, de aceea, acestea nu sunt scrise în această carte. Iar Nefi a slujit cu putere şi cu mare autoritate.", "Şi s-a întâmplat că ei erau mânioşi pe el şi anume pentru că el avea mai mare putere decât ei, căci nu era cu putinţă ca ei să nu creadă în cuvintele lui, căci credinţa lui în Domnul Isus Hristos era atât de mare, încât îngerii îl slujeau în fiecare zi.", "Şi în numele lui Isus a alungat el diavolii şi spiritele necurate; şi chiar şi pe fratele său l-a sculat din morţi după ce acesta fusese bătut cu pietre şi ucis de către popor.", "Iar poporul a văzut aceasta şi a fost martor la aceasta şi a fost mânios pe el din cauza puterii lui; şi, de asemenea, a făcut mai multe minuni în văzul poporului, în numele lui Isus.", "Şi s-a întâmplat că cel de-al treizeci şi unulea an a trecut; şi puţini au fost aceia care au fost convertiţi în Domnul; dar cei care s-au convertit au fost într-adevăr importanţi pentru popor, întrucât ei au fost vizitaţi de către puterea şi Spiritul lui Dumnezeu, care era în Isus Hristos, în care ei credeau.", "Şi toţi cei din care diavolul a fost alungat şi care au fost vindecaţi de bolile lor şi de infirmităţile lor, ei într-adevăr au manifestat în faţa poporului că asupra lor a lucrat Spiritul lui Dumnezeu şi că au fost vindecaţi; şi ei, de asemenea, au arătat semne şi au făcut unele minuni în popor.", "Astfel a trecut cel de al treizeci şi doilea an. Şi Nefi a strigat către popor la începutul celui de-al treizeci şi treilea an; şi el a predicat către ei pocăinţă şi iertarea păcatelor.", "Acum, aş dori ca voi să vă aduceţi aminte, de asemenea, că nu era nici unul care a fost adus la pocăinţă care să nu fi fost botezat cu apă.", "De aceea, au fost rânduiţi de către Nefi oameni pentru această slujire, ca toţi cei care vor veni la ei să fie botezaţi cu apă; şi aceasta ca un martor şi ca o mărturie în faţa lui Dumnezeu şi în faţa poporului, cum că ei s-au pocăit şi au primit iertarea păcatelor lor.", "Şi mulţi au fost aceia care, la începutul acestui an, au fost botezaţi prin pocăinţă; şi astfel a trecut cea mai mare parte a anului."]}, {"name": "8", "verses": ["Şi acum s-a întâmplat că, în acord cu cronica noastră, şi noi ştim, cronica noastră este adevărată, căci iată, un om drept a păstrat cronica—căci el într-adevăr a făcut multe minuni în numele lui Isus; şi nu era nici un om care să poată face minuni în numele lui Isus fără să fi fost curăţat cu totul de nedreptatea sa—", "Şi acum s-a întâmplat că, dacă omul acesta al nostru nu a făcut vreo greşeală în măsurarea timpului, atunci cel de-al treizeci şi treilea an a trecut;", "Şi poporul a început să aştepte cu multă nerăbdare semnul care fusese dat de către profetul Samuel Lamanitul, da, despre timpul când trebuia să fie întuneric trei zile pe faţa pământului.", "Şi au început să fie mari îndoieli şi certuri printre popor, în ciuda atâtor semne care fuseseră date.", "Şi s-a întâmplat că în cel de-al treizeci şi patrulea an, în prima lună, în cea de a patra zi a lunii a început o furtună cum nu mai fusese alta cunoscută în toată ţara.", "Şi, de asemenea, a fost o mare şi îngrozitoare furtună; şi a fost un tunet îngrozitor într-atât, încât acesta a cutremurat întregul pământ ca şi cum ar fi fost să se sfărâme în bucăţi.", "Şi au fost fulgere foarte puternice, aşa cum nu mai fuseseră altele cunoscute în toată ţara.", "Iar oraşul lui Zarahemla a luat foc.", "Iar oraşul lui Moroni s-a scufundat în adâncurile mării şi locuitorii lui s-au înecat.", "Iar pământul a fost ridicat peste oraşul lui Moroniha în aşa fel încât în locul oraşului s-a făcut un munte mare.", "Şi a fost o mare şi îngrozitoare distrugere în ţara de la miazăzi.", "Dar iată, o distrugere şi mai mare a fost în ţara de la miazănoapte; căci iată, întreaga faţă a ţării s-a schimbat din cauza furtunii şi a vârtejurilor şi a tunetelor şi a fulgerelor şi a cutremurelor nespus de mari ale întregului pământ;", "Şi şoselele au fost distruse, iar drumurile cele drepte au fost stricate, iar multe locuri plate au devenit abrupte.", "Şi multe oraşe mari şi importante s-au scufundat; şi multe au ars; şi multe au fost cutremurate până când clădirile de acolo s-au prăbuşit la pământ şi locuitorii de acolo au fost ucişi, iar locurile au fost lăsate în părăsire.", "Şi au fost unele oraşe care au rămas; dar distrugerea de acolo a fost nespus de mare; şi mulţi au fost acolo care au fost ucişi.", "Şi au fost unii care au fost luaţi de vârtejuri; şi unde au fost ei duşi nimeni nu ştie, ci se ştie numai că aceştia au fost duşi.", "Şi astfel, faţa întregului pământ a fost schimbată din cauza furtunilor şi a tunetelor şi a fulgerelor şi a cutremurelor de pământ.", "Şi iată, stâncile au fost dărâmate şi sfărâmate în bucăţi; ele au fost sfărâmate pe faţa întregului pământ într-atât, încât ele au fost găsite sub formă de bucăţi rupte şi în crăpături şi în prăpăstii pe toată faţa pământului.", "Şi s-a întâmplat că atunci când tunetele şi fulgerele şi furtuna şi cutremurele de pământ au încetat—căci iată, ele au durat cam trei ore; şi unii au spus că timpul acesta a fost mai lung; cu toate acestea, toate aceste lucruri mari şi îngrozitoare s-au întâmplat cam în timp de trei ore—şi apoi iată, a fost întuneric pe faţa pământului.", "Şi s-a întâmplat că a fost un întuneric gros pe faţa întregii ţări într-atât, încât locuitorii de acolo care nu căzuseră puteau să simtă aburii întunericului;", "Şi nu a putut să fie lumină deloc din cauza întunericului; şi nici lumânări şi nici torţe; şi nici nu s-au putut face focuri cu lemnul lor bun şi foarte uscat aşa încât nu a putut să fie nici un fel de lumină, deloc;", "Şi nu a fost văzută nici un fel de lumină şi nici foc şi nici o zare; nici soarele, nici luna, nici stelele; căci atât era de mare ceaţa întunericului care era pe faţa ţării.", "Şi s-a întâmplat că aceasta a durat trei zile că nu s-a văzut nici un pic de lumină; şi a fost mare jeluire şi plânsete şi bocete în popor, fără întrerupere; da, mare a fost jeluirea poporului din cauza întunericului şi a marii distrugeri care venise peste ei.", "Şi într-un loc, ei au fost auziţi strigând, zicând: O, dacă noi ne-am fi pocăit înainte de această zi mare şi îngrozitoare, atunci fraţii noştri ar fi fost cruţaţi; şi ei nu ar fi fost arşi în acel mare oraş al lui Zarahemla.", "Şi în alt loc, ei au fost auziţi strigând şi jeluindu-se, zicând: O, dacă ne-am fi pocăit noi înainte de această mare şi îngrozitoare zi şi nu am fi ucis şi bătut cu pietre pe profeţii noştri şi nu i-am fi alungat pe ei; atunci mamele noastre şi fiicele noastre cele frumoase şi copiii noştri ar fi fost cruţaţi şi nu ar fi fost îngropaţi în acel oraş mare al lui Moroniha. Aşa de mari şi de îngrozitoare au fost plângerile poporului."]}, {"name": "9", "verses": ["Şi s-a întâmplat că un glas a fost auzit printre toţi locuitorii pământului, pe întreaga faţă a acestei ţări, strigând:", "Vai, vai, vai de acest popor; vai de locuitorii întregului pământ, dacă ei nu se pocăiesc; căci diavolul râde, iar îngerii lui se bucură din cauza uciderii fiilor cei buni şi a fiicelor cele bune ale poporului Meu; şi din cauza nedreptăţii şi a lucrurilor lor abominabile au căzut ei.", "Iată, Eu am ars cu foc oraşul acela mare, Zarahemla, precum şi pe locuitorii lui.", "Şi iată, Eu am făcut ca acel oraş mare, Moroni, să se scufunde în adâncurile mării şi ca locuitorii lui să se înece.", "Şi iată, Eu am acoperit acel oraş mare, Moroniha, cu ţărână, precum şi pe locuitorii lui pentru ca să ascund din faţa Mea nedreptăţile şi lucrurile lor abominabile, pentru ca sângele profeţilor şi al sfinţilor să nu mai vină asupră-Mi împotriva lor.", "Şi iată, Eu am făcut ca oraşul lui Ghilgal să se scufunde, iar locuitorii lui să fie îngropaţi în adâncimile pământului;", "Da, şi, de asemenea, oraşul lui Oniha şi locuitorii lui; şi oraşul lui Mocum şi locuitorii lui; şi oraşul Ierusalimului şi locuitorii lui; şi Eu am făcut ca ape să vină în locul lor ca să ascundă din faţa Mea ticăloşia şi lucrurile lor abominabile, pentru ca sângele profeţilor şi al sfinţilor să nu mai vină asupră-Mi împotriva lor.", "Şi iată, oraşul lui Gadiandi şi oraşul lui Gadiomna şi oraşul lui Iacov şi oraşul lui Ghimghimno, pe toate acestea le-am făcut Eu să fie scufundate; şi am făcut dealuri şi văi în locul lor; iar pe locuitorii lor i-am îngropat Eu în adâncimile pământului pentru ca să ascund din faţa Mea ticăloşia şi lucrurile lor abominabile, pentru ca sângele profeţilor şi al sfinţilor să nu mai vină asupră-Mi împotriva lor.", "Şi iată, acel mare oraş, Iacovugat, care era locuit de către poporul regelui Iacov, l-am făcut Eu să ardă în foc din cauza păcatelor şi a ticăloşiei lor, care erau mai presus decât toată ticăloşia întregului pământ din cauza crimelor şi a combinaţiilor lor secrete; căci ei au fost aceia care au distrus pacea poporului Meu şi guvernul ţării; de aceea, Eu am făcut ca ei să fie arşi pentru ca să-i distrug din faţa Mea, pentru ca sângele profeţilor şi al sfinţilor să nu mai vină asupră-Mi împotriva lor.", "Şi iată, Eu am făcut ca oraşul lui Laman şi oraşul lui Ioş şi oraşul lui Gad şi oraşul lui Chişcumen, precum şi locuitorii lor să fie arşi de foc din cauza ticăloşiei lor de a-i fi alungat pe profeţi şi de a-i fi bătut cu pietre pe aceia pe care Eu i-am trimis ca să le vestească lor despre ticăloşia şi despre lucrurile lor abominabile.", "Şi pentru că ei i-au alungat pe toţi încât nu a mai rămas nici un om drept printre ei, Eu am trimis la ei foc ca să-i distrugă pentru ca ticăloşia şi lucrurile lor abominabile să fie ascunse din faţa Mea, pentru ca sângele profeţilor şi al sfinţilor pe care Eu i-am trimis printre ei să nu poată să strige asupră-Mi din pământ împotriva lor.", "Şi multe distrugeri mari am făcut Eu să vină peste această ţară şi peste acest popor din cauza ticăloşiei şi a lucrurilor lor abominabile.", "O, voi toţi cei care sunteţi cruţaţi fiindcă aţi fost mai drepţi decât ei, nu vă veţi întoarce voi acum către Mine şi nu vă veţi pocăi voi de păcatele voastre şi nu vă veţi converti voi pentru ca Eu să vă pot vindeca?", "Da, adevărat vă spun Eu vouă că, dacă veţi veni la Mine, atunci veţi avea viaţă veşnică. Iată, braţul milei Mele este întins către voi şi oricine va veni, pe acela Eu îl voi primi; şi binecuvântaţi sunt aceia care vin la Mine.", "Iată, Eu sunt Isus Hristos, Fiul lui Dumnezeu. Eu am făcut cerul şi pământul şi toate lucrurile care sunt în ele. Eu am fost împreună cu Tatăl de la început. Eu sunt în Tatăl, iar Tatăl este în Mine; şi în Mine a slăvit Tatăl numele Său.", "Eu am venit la ai Mei, iar ai Mei nu m-au primit. Iar scripturile despre venirea Mea sunt împlinite.", "Şi toţi cei care M-au primit, i-am făcut Eu să devină fiii lui Dumnezeu; şi tot aşa le voi face Eu tuturor acelora care vor crede în numele Meu; căci iată, prin Mine vine mântuirea şi în Mine este legea lui Moise înfăptuită.", "Eu sunt lumina şi viaţa lumii. Eu sunt Alfa şi Omega, începutul şi sfârşitul.", "Şi voi nu trebuie să mai oferiţi pentru Mine vărsare de sânge; da, jertfele şi darurile voastre arse trebuie să înceteze, căci Eu nu voi mai primi nici un fel de jertfe şi de daruri arse.", "Şi voi va trebui să-Mi oferiţi Mie ca jertfă o inimă frântă şi un spirit smerit. Şi oricine va veni către Mine cu inima frântă şi cu spiritul smerit, pe acela îl voi boteza Eu cu foc şi cu Duhul Sfânt, tot aşa cum lamaniţii, datorită credinţei lor în Mine la timpul convertirii lor, au fost botezaţi cu foc şi cu Duhul Sfânt, iar ei nu au ştiut aceasta.", "Iată, Eu am venit în lume ca să aduc mântuire în lume, pentru ca să salvez lumea de la păcat.", "De aceea, oricine se va pocăi şi va veni la Mine ca un copil mic, pe acela Eu îl voi primi, căci a lor este Împărăţia lui Dumnezeu. Iată, căci de aceea Mi-am dat Eu viaţa şi Mi-am căpătat-o din nou; de aceea, pocăiţi-vă şi veniţi la Mine, voi de la marginile pământului şi fiţi salvaţi."]}, {"name": "10", "verses": ["Şi acum iată, s-a întâmplat că toţi oamenii din ţară au auzit acestea şi au depus mărturie despre ele. Şi după ce aceste cuvinte au fost spuse, a fost linişte în ţară timp de multe ore;", "Căci atât de mare era uimirea poporului, încât a încetat să se mai plângă şi să jeluiască pierderea neamurilor lui care fuseseră ucise; de aceea, a fost linişte în toată ţara timp de multe ore.", "Şi s-a întâmplat că iarăşi a venit un glas către popor şi tot poporul L-a auzit şi a depus mărturie despre aceasta, zicând:", "O, voi, popor al acestor mari oraşe care au căzut, care sunteţi urmaşii lui Iacov, da, care sunteţi din casa lui Israel, cât de des v-am adunat Eu pe voi aşa cum o găină îşi adună puii sub aripa sa şi v-am hrănit.", "Şi iarăşi, cât de des v-am adunat Eu pe voi tot aşa cum o găină îşi adună puii sub aripă, da, o, tu, popor căzut al casei lui Israel; da, o, tu, popor al casei lui Israel, tu care locuieşti la Ierusalim şi, de asemenea, tu care ai căzut; da, cât de des v-am adunat Eu pe voi tot aşa cum găina îşi adună puii, iar voi n-aţi vrut să vă adunaţi.", "O, tu, casă a lui Israel, pe care Eu te-am cruţat, cât de des te voi aduna Eu pe tine aşa cum găina îşi adună puii sub aripele ei, dacă tu te vei pocăi şi te vei reîntoarce la mine cu toată dorinţa inimii.", "Dar dacă nu, atunci, o, casă a lui Israel, locurile sălaşurilor tale vor deveni pustii până la timpul împlinirii legământului cu părinţii voştri.", "Şi acum s-a întâmplat că după ce poporul a auzit aceste cuvinte, iată, ei au început iarăşi să plângă şi să bocească din cauza pierderii neamurilor şi prietenilor lor.", "Şi s-a întâmplat că aşa au trecut cele trei zile. Şi a fost dimineaţă, şi întunericul s-a împrăştiat de pe faţa ţării, şi pământul a încetat să se mai cutremure, şi stâncile au încetat să se mai sfărâme, şi mugetele îngrozitoare au încetat, şi toate zgomotele tumultuoase s-au îndepărtat.", "Iar pământul s-a lipit la loc din nou, aşa că s-a întărit; şi plânsul, jeluirile şi bocetele oamenilor care fuseseră cruţaţi au încetat; iar jeluirile lor s-au transformat în bucurie, iar bocetele lor s-au transformat în preamărire şi în mulţumiri adresate Domnului Isus Hristos, Mântuitorul lor.", "Şi până aici, scripturile care fuseseră spuse de către profeţi au fost împlinite.", "Şi cei mai drepţi din popor au fost salvaţi; şi ei au fost aceia care i-au primit pe profeţi şi care nu i-au bătut pe ei cu pietre; şi ei au fost aceia care nu au vărsat sângele sfinţilor, care au fost cruţaţi—", "Şi ei au fost cruţaţi şi nu au fost scufundaţi şi îngropaţi în pământ; şi nu au fost ei înecaţi în adâncurile mării; şi nu au fost arşi în foc şi nici nu au fost doborâţi şi striviţi până la moarte; şi nu au fost ei duşi de vârtejuri; şi nici nu au fost copleşiţi de aburul fumului şi al întunericului.", "Şi acum, oricine va citi, fie ca el să înţeleagă; cel care are scripturile, fie ca el să le cerceteze şi să vadă şi să observe dacă aceste morţi şi distrugeri prin foc şi prin fum şi prin furtuni şi prin vârtejuri şi prin deschiderea pământului ca să-i primească nu sunt pentru împlinirea profeţiilor multora dintre profeţii cei sfinţi.", "Iată, vă spun vouă, Da, mulţi au depus mărturie despre aceste lucruri la venirea lui Hristos şi au fost ucişi pentru că au depus mărturie despre aceste lucruri.", "Da, profetul Zenos a depus mărturie despre aceste lucruri; şi, de asemenea, Zenoc a vorbit despre aceste lucruri, căci ei au depus mărturie mai ales despre noi, care suntem cei rămaşi din seminţia lor.", "Iată, tatăl nostru Iacov, de asemenea, a depus mărturie despre o rămăşiţă a sămânţei lui Iosif. Şi iată, nu suntem noi o rămăşiţă a sămânţei lui Iosif? Şi aceste lucruri care depun mărturie despre noi, nu sunt ele scrise pe plăcile de aramă pe care tatăl nostru, Lehi, le-a scos din Ierusalim?", "Şi s-a întâmplat că la sfârşitul celui de al treizeci şi patrulea an, iată, vă voi arăta vouă că poporul lui Nefi, care fusese cruţat, precum şi aceia care fuseseră numiţi lamaniţi, care fuseseră cruţaţi, au avut multe favoruri care le fuseseră arătate lor, precum şi mari binecuvântări vărsate peste capul lor într-atât, încât la scurt timp după înălţarea la cer a lui Hristos, El într-adevăr li s-a arătat lor—", "Arătându-le lor trupul Său şi propovăduindu-le lor; şi o relatare a acestei slujiri va fi dată în cele ce urmează. De aceea, acum termin eu spusele mele."]}, {"name": "11", "verses": ["Şi acum s-a întâmplat că era o mare mulţime adunată laolaltă, a oamenilor lui Nefi, de jur-împrejurul templului care era în ţara Abundenţa; şi ei se minunau şi se uimeau unul şi altul şi arătau unul altuia schimbările cele mari şi minunate care se întâmplaseră.", "Şi ei, de asemenea, vorbeau despre acest Isus Hristos, despre moartea căruia fusese dat semnul.", "Şi s-a întâmplat că în timp ce ei vorbeau astfel unul cu altul, au auzit un glas, ca şi cum ar fi venit din cer; şi şi-au aruncat ochii de jur-împrejur, căci nu au înţeles glasul pe care L-au auzit; şi nu era un glas aspru şi nici un glas puternic; cu toate acestea şi în ciuda faptului că era un glas slab, Acesta i-a pătruns până în inimă pe cei care L-au auzit, într-atât, încât nu a fost nici o parte a trupului lor care să nu se fi cutremurat; da, i-a pătruns pe ei până în suflet şi a făcut ca inimile lor să ardă.", "Şi s-a întâmplat că iarăşi ei au auzit un glas; şi ei nu L-au înţeles.", "Şi iarăşi, pentru a treia oară, ei au auzit glasul şi şi-au deschis urechile ca să-L audă; iar ochii lor erau îndreptaţi către sunetul acela; şi ei s-au uitat neclintiţi către cer, de unde venise glasul.", "Şi iată, a treia oară ei au înţeles glasul pe care L-au auzit; şi El le-a spus:", "Iată-L pe Fiul Meu Preaiubit, de Care Eu sunt foarte mulţumit, în Care Eu Mi-am slăvit numele—ascultaţi-L pe El.", "Şi s-a întâmplat că după cum au înţeles, ei şi-au aruncat ochii în sus înspre cer; şi iată, au văzut un Om pogorându-se din cer; şi El era îmbrăcat într-o mantie albă; şi El a venit în jos şi a stat în mijlocul lor; iar ochii întregii mulţimi erau întorşi înspre El, iar ei n-au îndrăznit să-şi deschidă gurile, nici măcar unul către altul; şi nu au înţeles ce însemna aceasta, căci au crezut că un înger apăruse în faţa lor.", "Şi s-a întâmplat că El Şi-a întins mâna şi a vorbit către popor, spunând:", "Iată, Eu sunt Isus Hristos, despre care profeţii au depus mărturie că trebuia să vină pe pământ.", "Şi iată, Eu sunt lumina şi viaţa lumii; şi Eu am băut din cupa aceea amară pe care Tatăl Mi-a dat-o; şi L-am slăvit pe Tatăl luând asupra Mea păcatele lumii, prin care Eu am împlinit voinţa Tatălui în toate lucrurile de la început.", "Şi s-a întâmplat că atunci când Isus a vorbit aceste cuvinte, întreaga mulţime a căzut la pământ; căci ei şi-au adus aminte că fusese profeţit printre ei că Hristos li Se va arăta lor după înălţarea Lui la cer.", "Şi s-a întâmplat că Domnul a vorbit către ei, spunând:", "Ridicaţi-vă şi veniţi către Mine ca să puteţi să puneţi mâna în coasta Mea şi ca să puteţi să simţiţi urmele cuielor în mâinile Mele şi în picioarele Mele, pentru ca să ştiţi că Eu sunt Dumnezeul lui Israel şi Dumnezeul întregului pământ; şi că Eu am fost ucis pentru păcatele lumii.", "Şi s-a întâmplat că mulţimea a înaintat; şi ei şi-au pus mâinile în coasta Lui şi au simţit urmele cuielor în mâinile Lui şi în picioarele Lui; şi au făcut aceasta ducându-se unul câte unul până când ei s-au dus cu toţii şi au văzut cu ochii lor şi au simţit cu mâinile lor şi au ştiut cu siguranţă şi au depus mărturie că El era Acela despre care s-a scris de către profeţi că va veni.", "Şi atunci când ei toţi s-au dus şi au depus mărturie pentru ei înşişi, au strigat cu un singur glas, zicând:", "Osana! Binecuvântat fie numele Dumnezeului Celui Prea Înalt! Şi ei au căzut la picioarele lui Isus şi L-au preamărit pe El.", "Şi s-a întâmplat că El a vorbit către Nefi, căci Nefi era printre mulţime; şi El i-a dat poruncă să înainteze.", "Iar Nefi s-a ridicat şi a plecat şi s-a închinat în faţa Domnului şi I-a sărutat picioarele.", "Iar Domnul i-a poruncit să se ridice. Iar el s-a ridicat şi a stat în faţa Lui.", "Iar Domnul i-a spus: Eu îţi dau ţie putere ca să-i botezi pe aceşti oameni atunci când Eu Mă voi întoarce iarăşi în ceruri.", "Şi iarăşi Domnul a chemat pe alţii şi le-a spus în mod asemănător; şi le-a dat puterea de a boteza. Şi El le-a spus: În felul acesta va trebui să botezaţi voi; şi nu vor fi nici un fel de certuri printre voi.", "Adevărat vă spun Eu vouă, că oricine se va pocăi de păcatele sale prin cuvintele voastre şi va dori să fie botezat în numele Meu, pe acela îl veţi boteza voi în felul acesta—Iată, voi vă veţi duce şi veţi sta în apă şi-i veţi boteza pe ei în numele Meu.", "Şi acum iată, acestea sunt cuvintele pe care voi le veţi spune, chemându-le numele lor, zicând:", "Având autoritate dată mie de Isus Hristos, eu te botez în numele Tatălui şi al Fiului şi al Duhului Sfânt. Amin.", "Şi apoi îi veţi scufunda pe ei în apă şi iarăşi veţi ieşi voi din apă.", "Şi în felul acesta îi veţi boteza pe ei în numele Meu; căci iată, adevărat vă spun Eu vouă, că Tatăl şi Fiul şi Duhul Sfânt sunt una; iar Eu sunt în Tatăl şi Tatăl este în Mine, iar Tatăl şi Eu suntem una.", "Şi în acord cu ceea ce Eu v-am poruncit vouă, aşa veţi boteza voi. Şi nu vor fi nici un fel de certuri printre voi, aşa cum au fost până acum; şi nu vor fi nici certuri între voi despre punctele doctrinei Mele, aşa cum au fost până acum.", "Căci adevărat, adevărat vă spun Eu vouă, cel care are spiritul de ceartă nu este de-al Meu, ci este de-al diavolului, care este tatăl certurilor; şi el agită inimile oamenilor ca să se certe cu mânie unul cu altul.", "Iată, aceasta nu este doctrina Mea să aţâţe inimile oamenilor la mânie unul împotriva altuia; ci doctrina Mea este ca asemenea lucruri să se termine.", "Iată, adevărat vă spun Eu vouă; Eu vă voi vesti doctrina Mea.", "Şi aceasta este doctrina Mea; şi este doctrina pe care Tatăl Mi-a dat-o Mie; şi Eu depun mărturie despre Tatăl; şi Tatăl depune mărturie despre Mine, iar Duhul Sfânt depune mărturie despre Tatăl şi despre Mine; şi Eu depun mărturie cum că Tatăl porunceşte tuturor oamenilor de oriunde să se pocăiască şi să creadă în Mine.", "Şi acela care crede în Mine şi care este botezat, acela va fi salvat; şi ei sunt aceia care vor moşteni împărăţia lui Dumnezeu.", "Iar cel care nu va crede în Mine şi care nu este botezat, acela va fi blestemat.", "Adevărat vă spun Eu vouă cum că aceasta este doctrina Mea; şi Eu depun mărturie despre aceasta de la Tatăl; iar oricine va crede în Mine, crede, de asemenea, în Tatăl; şi Tatălui Îi va depune mărturie despre Mine, căci El îl va vizita pe el cu foc şi cu Duhul Sfânt.", "Şi astfel va depune Tatăl mărturie despre Mine, iar Duhul Sfânt va depune mărturie despre Tatăl şi despre Mine; căci Tatăl şi Eu şi Duhul Sfânt suntem una.", "Şi iarăşi vă spun Eu vouă cum că trebuie să vă pocăiţi şi să deveniţi ca nişte copii mici şi să fiţi botezaţi în numele Meu sau, dacă nu, atunci voi în nici un caz nu puteţi să primiţi aceste lucruri.", "Şi iarăşi vă spun Eu vouă că trebuie să vă pocăiţi şi să fiţi botezaţi în numele Meu şi să deveniţi ca nişte prunci sau, dacă nu, atunci voi nu puteţi moşteni împărăţia lui Dumnezeu.", "Adevărat, adevărat vă spun Eu vouă că aceasta este doctrina Mea şi oricine zideşte pe aceasta, zideşte pe stânca Mea şi porţile iadului nu vor birui împotriva lor.", "Şi oricine va declara mai mult sau mai puţin decât aceasta şi o va stabili ca doctrină a Mea, aceasta vine de la rău şi nu este zidită pe stânca mea; ci el zideşte pe o temelie de nisip, iar porţile iadului stau deschise ca să-i primească pe aceştia atunci când potopurile vin şi când vânturile îi doboară.", "De aceea, duceţi-vă la acest popor şi declaraţi cuvintele pe care Eu le-am spus, până la marginile pământului."]}, {"name": "12", "verses": ["Şi s-a întâmplat că atunci când Isus a vorbit aceste cuvinte către Nefi şi către aceia care fuseseră chemaţi (acum, numărul celor care fuseseră chemaţi şi care au primit putere şi autoritate ca să boteze era doisprezece) şi iată, El şi-a întins mâna către mulţime şi a strigat către ei, zicând: Binecuvântaţi sunteţi voi dacă veţi da ascultare cuvintelor acestor doisprezece pe care Eu i-am ales dintre voi ca să vă slujească vouă şi să fie slujitorii voştri; şi lor le-am dat Eu puterea ca să vă boteze pe voi cu apă; şi după ce voi sunteţi botezaţi cu apă, iată, Eu vă voi boteza pe voi cu foc şi cu Duhul Sfânt; de aceea, binecuvântaţi sunteţi voi dacă veţi crede în Mine şi veţi fi botezaţi după ce M-aţi văzut pe Mine şi ştiţi că Eu sunt.", "Şi iarăşi, mai binecuvântaţi sunt aceia care vor crede în cuvintele voastre, fiindcă voi veţi depune mărturie că M-aţi văzut pe Mine şi că voi ştiţi că Eu sunt. Da, binecuvântaţi sunt aceia care vor crede în cuvintele voastre şi care se coboară până în adâncurile umilinţei ca să fie botezaţi, căci ei vor fi vizitaţi cu foc şi cu Duhul Sfânt şi vor primi iertarea păcatelor lor.", "Da, ferice de cei săraci în spirit care vin la Mine, căci a lor este împărăţia cerului.", "Şi iarăşi, ferice de toţi aceia care plâng, căci ei vor fi mângâiaţi.", "Şi ferice de cei blânzi, căci ei vor moşteni pământul.", "Şi ferice de toţi cei flămânzi şi însetaţi după dreptate, căci ei vor fi plini de Duhul Sfânt.", "Şi ferice de cei milostivi, căci ei vor avea parte de milă.", "Şi ferice de cei cu inima pură, căci ei Îl vor vedea pe Dumnezeu.", "Şi ferice de toţi cei împăciuitori, căci ei vor fi chemaţi fii ai lui Dumnezeu.", "Şi ferice de toţi cei prigoniţi de dragul numelui Meu, căci a lor este Împărăţia cerului.", "Şi binecuvântaţi sunteţi voi atunci când oamenii vă vor insulta şi vă vor persecuta şi când vor spune cu falsitate tot felul de răutăţi împotriva voastră din pricina Mea;", "Căci veţi avea mare bucurie şi veţi fi nespus de încântaţi, căci mare va fi răsplata voastră în cer; căci aşa au persecutat ei pe profeţii care au fost înaintea voastră.", "Adevărat, adevărat vă spun Eu vouă, Eu fac ca voi să fiţi sarea pământului; dar dacă sarea şi-ar pierde gustul, cum ar putea pământul să fie sărat? Sarea nu ar mai fi atunci bună de nimica ci numai să fie aruncată şi călcată în picioare de către oameni.", "Adevărat, adevărat vă spun Eu vouă; Eu vă dau vouă să fiţi lumina acestui popor. Un oraş care este zidit pe un deal nu poate fi ascuns.", "Iată, aprind oamenii o candelă şi o pun sub o baniţă? Nu, ci ei o pun pe un postament, iar ea dă lumină tuturor acelora care se află în casă;", "De aceea, lăsaţi lumina voastră să lumineze în faţa acestui popor pentru ca ei să poată vedea lucrările voastre bune şi să-L slăvească pe Tatăl vostru care este în ceruri.", "Nu gândiţi că Eu am venit ca să distrug legea sau pe profeţi. Eu nu am venit ca să distrug, ci ca să împlinesc.", "Căci adevărat vă spun Eu vouă, nici o iotă şi nici un dram din lege nu s-a pierdut, ci prin Mine ea a fost împlinită.", "Şi iată, Eu v-am dat vouă legea şi poruncile Tatălui Meu, cum că voi trebuie să credeţi în Mine şi că trebuie să vă pocăiţi de păcate şi să veniţi la Mine cu inima frântă şi cu spiritul smerit. Iată, voi aveţi poruncile în faţa voastră şi legea este împlinită.", "De aceea, veniţi la Mine şi fiţi salvaţi; căci adevărat vă spun Eu vouă, cum că dacă nu veţi ţine poruncile Mele pe care Eu vi le-am poruncit acum, nu veţi intra în nici un caz în împărăţia cerului.", "Voi aţi auzit că a fost spus de către cei din vechime şi, de asemenea, este scris în faţa voastră cum că voi nu trebuie să omorâţi, iar cel care va omorî va fi în pericolul judecăţii lui Dumnezeu;", "Dar vă spun Eu vouă că acela care este mânios pe fratele său, acela este în pericolul judecăţii Lui. Şi acela care îi va spune confratelui său, prostule, acela va fi în pericol în faţa consiliului; iar cel care va zice, tu, nebunule, acela va fi în pericolul focului din iad.", "De aceea, dacă vei veni la Mine sau vei dori să vii la Mine şi îţi vei aduce aminte că fratele tău are ceva împotriva ta—", "Fă-ţi drum către fratele tău şi mai întâi împacă-te cu fratele tău, şi vino apoi la Mine cu inima deschisă, şi Eu te voi primi.", "Fii de acord cu duşmanul tău repede atunci când eşti pe cale cu el, ca nu cumva să te prindă în orice moment şi să te arunce în închisoare.", "Adevărat, adevărat îţi spun Eu ţie că nu vei putea ieşi de acolo până când nu vei plăti până la ultima senină. Şi în timp ce eşti în închisoare, poţi tu plăti măcar o senină? Adevărat, adevărat îţi spun Eu ţie: Nu.", "Iată, este scris de către aceia din vechime că voi nu trebuie să comiteţi adulter;", "Dar Eu vă spun vouă că acela care se va uita la o femeie pentru a pofti după ea, acela deja a comis adulter în inima lui.", "Iată, Eu vă dau vouă o poruncă, şi anume ca voi să nu îngăduiţi ca vreuna dintre acestea să intre în inima voastră;", "Căci este mai bine ca voi să vă lepădaţi singuri de aceste lucruri atunci când vă veţi lua crucea decât să fiţi aruncaţi în iad.", "A fost scris că acela care îşi va alunga nevasta va trebui să-i dea acesteia o scriere de divorţ.", "Adevărat, adevărat vă spun Eu vouă că acela care-şi va alunga nevasta, dacă nu este din cauza imoralităţii, va face ca ea să comită adulter; iar acela care se va căsători cu cea care este divorţată, acela va comite adulter.", "Şi iarăşi este scris cum că voi nu trebuie să juraţi strâmb, ci să împliniţi jurămintele voastre către Domnul;", "Dar adevărat, adevărat vă spun Eu vouă, nu juraţi deloc; nici pe cer, căci el este tronul lui Dumnezeu;", "Nici pe pământ, căci acesta este aşternutul picioarelor Lui;", "Nici să nu juraţi voi pe capul vostru, căci voi nu puteţi să faceţi nici un fir de păr să fie alb sau negru.", "Ci faceţi comunicarea voastră ca să fie: Da, da; Nu, nu; căci orice ar fi mai mult decât aceasta este rău.", "Şi iată, este scris, ochi pentru ochi şi dinte pentru dinte;", "Dar vă spun Eu vouă cum că voi nu va trebui să înfruntaţi răul, ci oricui vă va lovi peste obrazul vostru drept aceluia să-i întoarceţi, de asemenea, şi celălalt obraz;", "Şi dacă cineva vă va da în judecată după lege şi vă va lua haina, lăsaţi-l să vă ia şi mantia;", "Şi dacă cineva vă va forţa să mergeţi cu el o milă, mergeţi cu el de două ori mai mult.", "Daţi-i celui ce vă cere şi nu-l abandonaţi pe acela care împrumută de la voi.", "Şi iată, iarăşi este scris cum că voi trebuie să vă iubiţi aproapele şi să vă urâţi duşmanul;", "Dar iată, vă spun Eu vouă, iubiţi-vă duşmanii, binecuvântaţi-i pe aceia care vă blestemă, faceţi bine acelora care vă urăsc şi rugaţi-vă pentru aceia care se folosesc de voi cu dispreţ şi vă persecută;", "Pentru ca voi să puteţi să fiţi copiii Tatălui vostru care este în ceruri; căci El face ca soarele Său să răsară peste cei răi şi peste cei buni.", "De aceea, lucrurile acelea care au fost din vechime, care au fost sub lege, prin Mine sunt ele toate împlinite.", "Lucrurile vechi sunt terminate, iar toate lucrurile au devenit noi.", "De aceea, aş dori să fiţi perfecţi, tot aşa cum sunt Eu sau aşa cum Tatăl vostru care este în ceruri este perfect."]}, {"name": "13", "verses": ["Adevărat, adevărat vă spun Eu vouă cum că Eu aş dori ca voi să faceţi daruri celor săraci; dar aveţi grijă să nu faceţi daruri în faţa oamenilor ca să fiţi văzuţi de ei; căci altfel voi nu veţi primi nici o răsplată de la Tatăl vostru care este în ceruri.", "De aceea, atunci când veţi face daruri, nu sunaţi din trâmbiţă înaintea voastră, aşa cum fac ipocriţii în sinagogi şi pe străzi pentru ca ei să aibă gloria oamenilor. Adevărat vă spun Eu vouă, ei îşi capătă răsplata.", "Ci atunci când faceţi daruri, nu lăsaţi mâna stângă să ştie ce face mâna dreaptă;", "Pentru ca darurile voastre să fie în ascuns; iar Tatăl vostru care vede în ascuns, El Însuşi vă va răsplăti pe faţă.", "Iar atunci când voi vă rugaţi, nu faceţi ca ipocriţii, căci lor le place să se roage stând în picioare în sinagogile lor şi în colţurile străzilor pentru ca ei să poată fi văzuţi de către oameni. Adevărat vă spun Eu vouă, ei îşi capătă răsplata.", "Dar voi, atunci când vă rugaţi, intraţi în cămăruţa voastră, iar când aţi închis uşa, rugaţi-vă Tatălui vostru care este în ascuns; iar Tatăl vostru, care vede în ascuns, vă va răsplăti pe faţă.", "Iar atunci când vă rugaţi, nu folosiţi repetări deşarte, la fel ca păgânii, căci aceştia cred că ei vor fi auziţi din cauza vorbelor lor multe.", "De aceea, voi să nu fiţi la fel cu ei, căci Tatăl vostru ştie ce nevoi aveţi voi, chiar mai înainte de a I le cere Lui.", "De aceea, în felul acesta să vă rugaţi voi: Tatăl nostru care eşti în ceruri, sfinţit fie numele Tău;", "Facă-se voia Ta, precum e în cer, aşa şi pe pământ.", "Şi iartă-ne nouă greşelile noastre, tot aşa cum noi iertăm greşiţilor noştri.", "Şi nu ne duce pe noi în ispită, ci ne izbăveşte pe noi de cel rău.", "Căci a Ta este Împărăţia şi puterea şi slava, în vecii vecilor. Amin.", "Căci dacă voi iertaţi oamenilor greşelile lor, atunci Tatăl vostru Ceresc, de asemenea, vă va ierta pe voi;", "Dar dacă voi nu le iertaţi oamenilor greşelile lor, atunci nici Tatăl vostru nu vă va ierta greşelile voastre.", "Mai mult, atunci când voi postiţi, nu fiţi ca ipocriţii cu feţele încruntate, căci aceştia îşi desfigurează faţa pentru ca să apară în faţa oamenilor cum că ei postesc. Adevărat vă spun Eu vouă, ei îşi au răsplata lor.", "Ci voi, atunci când postiţi, ungeţi-vă capul şi spălaţi-vă faţa;", "Pentru ca voi să nu apăreţi în faţa oamenilor cum că voi postiţi, ci numai în faţa Tatălui vostru, care este în ascuns; iar Tatăl vostru, care vede în ascuns, vă va răsplăti vouă pe faţă.", "Nu vă aşterneţi comori pe pământ, unde moliile şi rugina le distrug şi hoţii pătrund şi le fură;", "Ci aşterneţi-vă comori în ceruri, unde nici moliile şi nici rugina nu le distrug; şi unde hoţii nu pătrund şi nici nu le fură.", "Căci acolo unde sunt comorile voastre, tot acolo sunt şi inimile voastre.", "Lumina trupului este ochiul; de aceea, dacă ochiul vostru va fi sănătos, atunci trupul vostru întreg va fi plin de lumină.", "Iar dacă ochiul vostru va fi rău, atunci trupul vostru întreg va fi plin de întuneric. De aceea, dacă lumina care este în trupul vostru va fi întuneric, cât de mare este acest întuneric!", "Nici un om nu poate sluji la doi stăpâni; căci el ori îl va iubi pe unul şi-l va urî pe celălalt ori, dacă nu, atunci el se va lega de unul şi-l va dispreţui pe celălalt. Voi nu-L puteţi sluji pe Dumnezeu şi pe Mamona.", "Şi acum s-a întâmplat că atunci când Isus a vorbit aceste cuvinte, El a privit către cei doisprezece pe care El îi alesese şi le-a spus: Aduceţi-vă aminte de cuvintele pe care Eu le-am spus. Căci iată, voi sunteţi aceia pe care Eu i-am ales ca să slujească acestui popor. De aceea, vă spun Eu vouă, nu vă gândiţi deloc la viaţa voastră, la ceea ce veţi mânca sau veţi bea; şi nici la trupul vostru, la ce veţi pune peste el. Nu este viaţa mai mult decât carnea, iar trupul mai mult decât veşmântul?", "Priviţi la păsările cerului, căci ele nu seamănă şi nici nu culeg sau adună în grânare; şi totuşi, Tatăl vostru ceresc le hrăneşte pe ele. Nu sunteţi voi mult mai buni decât ele?", "Care dintre voi frământându-se poate adăuga un cot la înălţimea sa?", "Şi de ce să vă îngrijoraţi voi despre îmbrăcăminte? Gândiţi-vă cum cresc crinii de pe câmpie; ei nici nu torc şi nici nu ţes;", "Şi totuşi, aşa vă spun Eu vouă că până şi Solomon în toată slava lui nu a fost înveşmântat la fel ca unul dintre aceşti crini.", "De aceea, dacă Dumnezeu înveşmântează în felul acesta iarba câmpiei, care astăzi este, iar mâine este aruncată în cuptor, tot astfel vă va înveşmânta El pe voi, dacă voi nu sunteţi cu credinţa mică.", "De aceea, nu fiţi îngrijoraţi, zicând, oare ce vom mânca noi sau, oare ce vom bea noi sau, cu ce ne vom îmbrăca noi?", "Căci Tatăl vostru ceresc ştie că voi aveţi nevoie de toate aceste lucruri.", "Dar căutaţi mai întâi împărăţia lui Dumnezeu şi dreptatea Lui şi toate aceste lucruri vă vor fi date vouă.", "De aceea, nu fiţi îngrijoraţi pentru ziua de mâine, căci ziua de mâine va avea singură grijă de aceste lucruri. Îi ajunge zilei necazul ei."]}, {"name": "14", "verses": ["Şi acum, s-a întâmplat că atunci când Isus a spus aceste cuvinte, El s-a întors iarăşi către mulţime şi şi-a deschis din nou gura către ei, zicând: Adevărat, adevărat vă spun Eu vouă, nu judecaţi ca să nu fiţi judecaţi.", "Căci cu judecata cu care voi judecaţi, tot cu aceea voi veţi fi judecaţi; şi cu măsura cu care voi măsuraţi, tot cu aceea vi se va măsura.", "Şi de ce vedeţi voi paiul care este în ochiul fratelui vostru, dar nu vedeţi bârna care este în propriul vostru ochi?", "Sau cum veţi spune voi fratelui vostru: Lasă-mă să-ţi scot paiul din ochiul tău—şi iată, o bârnă este chiar în ochiul vostru?", "Tu, ipocritule, aruncă-ţi mai întâi bârna din ochiul tău; şi apoi vei vedea tu limpede cum să scoţi paiul din ochiul fratelui tău.", "Nu daţi la câini ceea ce este sfânt; şi nici nu vă aruncaţi mărgăritarele la porci ca ei să nu le calce în picioare şi apoi să se întoarcă la voi şi să vă sfâşie.", "Cere şi ţi se va da; caută şi vei găsi; bate şi ţi se va deschide.", "Căci oricine va cere va primi; iar acela care va căuta va găsi; iar aceluia care va bate i se va deschide.", "Sau ce fel de om este acela care, atunci când fiul lui îi cere pâine, el îi dă o piatră?", "Sau dacă el îi cere un peşte, îi dă un şarpe?", "Şi atunci, dacă voi care sunteţi răi ştiţi cum să daţi daruri copiilor voştri, cu cât mai mult va da Tatăl vostru care este în ceruri lucruri bune acelora care Îi cer Lui?", "De aceea, toate lucrurile pe care voi doriţi ca oamenii să vi le facă vouă, tot aşa să le faceţi voi lor, căci aceasta este legea şi scrierile profeţilor.", "Intraţi prin poarta cea strâmtă; căci largă este poarta şi lată este calea care duce la distrugere; şi mulţi vor fi aceia care se vor duce într-acolo.", "Căci strâmtă este poarta şi îngustă este calea care duce la viaţă; şi puţini vor fi aceia care o găsesc.", "Păziţi-vă de profeţii neadevăraţi care vin la voi în veşminte de oaie, dar care înăuntrul lor sunt lupi răpitori.", "Voi îi veţi cunoaşte pe ei după roadele lor. Culeg oamenii struguri din spini sau smochine din mărăcini?", "Tot astfel fiecare pom bun face fructe bune, iar pomul cel rău face fructe rele.", "Un pom bun nu poate face fructe rele, iar un pom rău nu poate face fructe bune.", "Fiecare pom care nu aduce fructe bune este doborât şi aruncat în foc.", "De aceea, după roadele lor îi veţi cunoaşte voi pe ei.", "Nu oricine care a Mi-a spus: Doamne, Doamne, va intra în Împărăţia cerului; ci acela care face voia Tatălui Meu care este în ceruri.", "Mulţi vor zice către Mine în ziua aceea: Doamne, Doamne, nu am profeţit noi în numele Tău; şi în numele Tău am alungat noi diavoli; şi în numele Tău am făcut noi fapte minunate?", "Şi atunci le voi declara Eu lor: Eu nu v-am cunoscut pe voi niciodată; plecaţi de la Mine, voi cei care faceţi nedreptăţi.", "De aceea, acela care va asculta de aceste spuse ale Mele şi le va înfăptui, pe acela îl voi asemăna Eu cu un om înţelept care şi-a zidit casa pe o stâncă—", "Iar ploaia a căzut şi potopurile au venit şi vânturile au suflat şi au lovit casa aceea; şi ea nu s-a dărâmat, căci a fost zidită pe o stâncă.", "Şi fiecare care va asculta de aceste spuse ale Mele şi care nu le va înfăptui, va fi asemănat cu un om nechibzuit care şi-a zidit casa pe nisip—", "Iar ploaia a căzut şi potopurile au venit şi vânturile au suflat şi au lovit casa aceea; şi ea a căzut; şi mare a fost căderea ei."]}, {"name": "15", "verses": ["Şi acum s-a întâmplat că atunci când Isus a terminat de spus acestea, El şi-a aruncat ochii de jur-împrejur peste mulţime şi a spus către ei: Iată, voi aţi auzit aceste lucruri pe care Eu le-am propovăduit înainte de a Mă înălţa la Tatăl Meu; de aceea, cel care îşi va aduce aminte de aceste lucruri spuse de Mine şi care le va înfăptui, pe acela îl voi înălţa Eu în ziua din urmă.", "Şi s-a întâmplat că atunci când Isus a spus aceste cuvinte, El a înţeles că erau unii printre ei care s-au minunat şi s-au întrebat ce voia El cu legea lui Moise; căci ei nu au înţeles ceea ce El spusese că lucrurile vechi s-au terminat şi că toate lucrurile au devenit noi.", "Şi El a spus către ei: Nu vă minunaţi că Eu v-am spus vouă că lucrurile vechi au trecut şi că toate lucrurile au devenit noi.", "Iată, vă spun Eu vouă că legea este împlinită, aceea care a fost dată lui Moise.", "Iată, Eu sunt Acela care a dat legea; şi Eu sunt Acela care am făcut un legământ cu poporul Meu Israel; de aceea, legea este împlinită în Mine, căci Eu am venit ca să îndeplinesc legea; de aceea ea are un sfârşit.", "Iată, Eu nu îi distrug pe profeţi, căci toate acelea care nu au fost împlinite pentru Mine, adevărat vă spun Eu vouă, că toate se vor împlini.", "Şi fiindcă Eu v-am spus vouă că lucrurile vechi s-au terminat, Eu nu distrug ceea ce a fost spus despre lucrurile care urmează să vină.", "Căci iată, legământul pe care Eu l-am făcut cu poporul Meu nu este împlinit în întregime; dar legea care a fost dată lui Moise are un sfârşit în Mine.", "Iată, Eu sunt legea şi lumina. Priviţi la Mine şi înduraţi până la capăt şi atunci voi veţi trăi; căci aceluia care îndură până la capăt îi voi da Eu viaţă veşnică.", "Iată, Eu v-am dat vouă poruncile; de aceea, ţineţi poruncile Mele. Şi acestea sunt legea şi profeţii, căci ei într-adevăr dau mărturie despre Mine.", "Şi acum s-a întâmplat că atunci când Isus a spus aceste cuvinte, El a spus către cei doisprezece pe care El îi alesese:", "Voi sunteţi ucenicii Mei; şi voi sunteţi o lumină pentru acest popor, care sunt urmaşi ai casei lui Iosif.", "Şi iată, aceasta este ţara moştenirii voastre; şi Tatăl v-a dat-o vouă.", "Şi niciodată nu Mi-a dat Mie Tatăl poruncă pentru ca Eu să spun aceasta către fraţii voştri de la Ierusalim.", "Şi niciodată nu Mi-a dat Mie Tatăl poruncă pentru ca Eu să le spun lor despre celelalte triburi ale casei lui Israel, pe care Tatăl le-a condus afară din ţară.", "Numai atât Mi-a dat Tatăl poruncă să le spun lor:", "Cum că Eu am alte oi care nu sunt din stâna aceasta; pe ele, de asemenea, trebuie Eu să le aduc; şi ele Îmi vor auzi glasul; şi atunci va fi numai o stână şi un Păstor.", "Şi acum, din cauza încăpăţânării şi a necredinţei, ei nu au înţeles cuvântul Meu; de aceea, Mie Mi s-a poruncit de către Tatăl să nu le mai spun nimic despre acest lucru.", "Dar adevărat vă spun Eu vouă cum că Tatăl Mi-a dat Mie poruncă şi Eu vă spun vouă cum că aţi fost despărţiţi de ei din cauza nedreptăţii lor; de aceea, din cauza nedreptăţii lor, ei nu ştiu despre voi.", "Şi iarăşi, adevărat vă spun Eu vouă cum că pe celelalte triburi le-a despărţit Tatăl de ei; şi din cauza nedreptăţii lor, ei nu ştiu despre ele.", "Şi adevărat vă spun Eu vouă cum că voi sunteţi aceia despre care Eu am spus: Alte oi am Eu care nu sunt din stâna aceasta; pe ele, de asemenea, trebuie Eu să le aduc, iar ele Îmi vor auzi glasul Meu; şi atunci va fi numai o stână şi un Păstor.", "Iar ei nu M-au înţeles pe Mine, căci au crezut că erau neamurile; căci nu au înţeles că neamurile trebuia să se convertească prin predicile lor.", "Şi ei nu M-au înţeles pe Mine când Eu am spus că Îmi vor auzi glasul; şi nu M-au înţeles pe Mine că neamurile nu vor auzi niciodată glasul Meu—că Eu nu Mă voi arăta lor, decât prin Duhul Sfânt.", "Dar iată, voi aţi şi auzit glasul Meu şi M-aţi şi văzut pe Mine; şi voi sunteţi oile Mele; şi voi sunteţi număraţi printre cei pe care Tatăl Mi i-a dat Mie."]}, {"name": "16", "verses": ["Şi adevărat, adevărat vă spun Eu vouă cum că Eu mai am şi alte oi care nu sunt din ţara aceasta, şi nici din ţara Ierusalimului; şi nici din altă parte a ţării dimprejur unde Eu am fost ca să slujesc.", "Căci aceia despre care Eu vă vorbesc sunt aceia care încă nu Mi-au auzit glasul; şi nici nu M-am arătat Eu lor vreodată.", "Dar Eu am primit poruncă de la Tatăl ca să mă duc la ei; iar ei Îmi vor auzi glasul şi vor fi număraţi printre oile Mele pentru ca să poată să fie numai o stână şi un Păstor; de aceea, Eu Mă duc ca să Mă arăt lor.", "Şi Eu vă poruncesc vouă să scrieţi cele spuse după ce Eu voi fi plecat pentru că, dacă se va întâmpla că poporul Meu de la Ierusalim, aceia care M-au văzut şi care au fost cu Mine în slujirea Mea, nu-L vor întreba pe Tatăl în numele Meu pentru ca să poată primi o cunoaştere despre voi prin Duhul Sfânt, precum şi despre celelalte triburi pe care ei nu le cunosc, pentru ca aceste spuse pe care voi le veţi scrie să fie păstrate şi să fie arătate neamurilor, pentru ca prin plenitudinea neamurilor, rămăşiţa seminţiei lor, aceia care vor fi împrăştiaţi pe faţa pământului din cauza necredinţei lor să poată fi convinşi sau să poată fi aduşi la cunoaşterea Mea, a Mântuitorului lor.", "Iar apoi îi voi aduna Eu pe ei din cele patru colţuri ale lumii; iar apoi Eu voi împlini legământul pe care Tatăl l-a făcut cu tot poporul casei lui Israel.", "Şi binecuvântate sunt neamurile datorită credinţei lor în Mine, în Duhul Sfânt, care le poartă lor mărturie despre Mine şi despre Tatăl.", "Iată, datorită credinţei lor în Mine, a zis Tatăl, şi din cauza necredinţei tale, o, casă a lui Israel, în ziua din urmă adevărul va ajunge până la neamuri pentru ca plenitudinea acestor lucruri să fie făcută cunoscută lor.", "Dar vai, a zis Tatăl, de cei necredincioşi dintre neamuri—căci în ciuda faptului că ei au venit pe faţa acestei ţări şi au împrăştiat poporul Meu, care este din casa lui Israel; iar poporul Meu, care este din casa lui Israel, a fost alungat dintre ei şi a fost călcat în picioare de către ei;", "Şi datorită îndurării Tatălui faţă de neamuri şi din cauza judecăţii Tatălui pentru poporul Meu, care este din casa lui Israel, adevărat, adevărat vă spun Eu vouă că, după toate acestea, şi Eu am făcut ca poporul Meu, care este din casa lui Israel, să fie pedepsit şi lovit şi ucis şi alungat dintre ei şi să fie urât de către ei şi să devină o pricină de şuşoteli şi de batjocură printre ei—", "Şi astfel a poruncit Tatăl ca Eu să vă spun vouă: Şi în ziua aceea când neamurile vor păcătui împotriva Evangheliei Mele şi vor respinge plenitudinea Evangheliei Mele şi se vor înălţa în mândria inimilor lor deasupra tuturor naţiunilor şi deasupra tuturor oamenilor de pe întregul pământ, şi vor fi plini de tot felul de minciuni şi de înşelăciuni şi de răutăţi şi de tot felul de ipocrizie şi de crime şi de vicleşuguri preoţeşti şi de curvie şi de lucruri abominabile secrete; şi dacă ei vor face toate aceste lucruri şi vor respinge plenitudinea Evangheliei Mele, iată, spune Tatăl, Eu voi lua plenitudinea Evangheliei Mele de la ei.", "Iar apoi Îmi voi aduce aminte de legământul pe care Eu l-am făcut cu poporul Meu, o, casă a lui Israel; şi voi aduce Eu Evanghelia Mea la el.", "Şi Eu îţi voi arăta ţie, o, casă a lui Israel, că neamurile nu vor avea putere asupra ta; dar Eu Îmi voi aduce aminte de legământul pe care Eu l-am făcut cu tine, o, casă a lui Israel, şi voi veţi ajunge la cunoaşterea plenitudinii Evangheliei Mele.", "Dar dacă neamurile se vor pocăi şi se vor întoarce la Mine, spune Tatăl, iată, ele vor fi numărate printre oamenii Mei, o, casă a lui Israel.", "Iar Eu nu voi suferi ca poporul Meu, care este din casa lui Israel, să meargă printre ei şi să-i doboare, spune Tatăl.", "Dar dacă ei nu se vor întoarce la Mine şi nu vor asculta de glasul Meu, atunci Eu voi suferi, da Eu voi suferi ca poporul Meu, o, casă a lui Israel, ca ei să meargă printre ei şi să-i doboare; iar ei vor fi ca sarea care şi-a pierdut gustul, care nu este bună de nimic decât să fie aruncată şi să fie călcată în picioare de către poporul Meu, o, casă a lui Israel.", "Adevărat, adevărat vă spun Eu vouă, astfel Mi-a poruncit Mie Tatăl—ca Eu să dau acestui popor această ţară ca moştenire.", "Iar apoi cuvintele profetului Isaia vor fi împlinite, care spun:", "Străjile tale îşi vor ridica glasul; cu glasurile laolaltă vor cânta ei, căci ei vor vedea cu ochii lor când Domnul va aduce înapoi Sionul.", "Izbucniţi în bucurie, cântaţi împreună, voi, locuri părăsite ale Ierusalimului; căci Domnul a alinat poporul Său; El a mântuit Ierusalimul.", "Domnul Şi-a dezvăluit braţul Său sfânt în faţa ochilor tuturor neamurilor; şi toate marginile pământului vor vedea Salvarea lui Dumnezeu."]}, {"name": "17", "verses": ["Iată, acum s-a întâmplat că atunci când Isus a vorbit aceste cuvinte, El a privit iarăşi în jur în mulţime şi le-a spus: Iată, timpul Meu este aproape.", "Eu văd că voi sunteţi slabi, că nu puteţi înţelege voi toate cuvintele Mele pe care Tatăl Mi-a poruncit să vi le vorbi la timpul acesta.", "De aceea, duceţi-vă la casele voastre şi gândiţi-vă la lucrurile pe care Eu vi le-am spus; şi întrebaţi-L pe Tatăl, în numele Meu, pentru ca voi să puteţi înţelege şi să vă pregătiţi minţile pentru ziua de mâine; iar Eu voi veni iarăşi la voi.", "Dar acum Eu mă duc la Tatăl, precum şi ca să Mă arăt triburilor cele pierdute ale Israelului, căci ele nu sunt pierdute pentru Tatăl, căci El ştie încotro le-a îndreptat El pe ele.", "Şi s-a întâmplat că atunci când Isus a vorbit astfel, El iarăşi Şi-a aruncat privirea în jur prin mulţime şi a văzut că ei erau în lacrimi şi priveau fix către El ca şi cum ar fi vrut să-L roage pe El să stea puţin mai mult cu ei.", "Iar El le-a spus: Iată, din adâncurile inimii sunt plin de îndurare pentru voi.", "Aveţi pe vreunii dintre voi care sunt bolnavi? Aduceţi-i aici. Aveţi voi pe vreunii care sunt infirmi sau orbi sau şchiopi sau mutilaţi sau leproşi sau care sunt zbârciţi sau care sunt surzi sau care sunt în suferinţă de orice fel? Aduceţi-i pe ei aici şi Eu îi voi vindeca pe ei, căci Eu Mă îndur de voi; adâncurile inimii Mele sunt pline de îndurare.", "Căci Eu văd că vreţi ca Eu să vă arăt ce le-am făcut fraţilor voştri la Ierusalim, căci Eu văd credinţa voastră că este destulă pentru ca Eu să vă vindec.", "Şi s-a întâmplat că atunci când El a vorbit astfel, toată mulţimea, în acord, s-a dus cu bolnavii săi şi cu cei în suferinţă şi cu cei infirmi şi cu cei orbi şi cu cei muţi şi cu toţi cei care erau în suferinţă de orice fel; iar El i-a vindecat pe aceştia, pe fiecare dintre ei, cum au fost aduşi unul câte unul la El.", "Iar ei cu toţii, cei care au fost vindecaţi, precum şi cei care erau sănătoşi, s-au plecat la picioarele Lui şi L-au preamărit; şi atât de mulţi câţi au putut veni din mulţime I-au sărutat picioarele, într-atât, încât ei I-au spălat picioarele Lui cu lacrimile lor.", "Şi s-a întâmplat că El le-a poruncit să fie aduşi pruncii lor.", "Iar ei şi-au adus pruncii şi i-au aşezat jos pe pământ în jurul Lui şi Isus a stat în mijloc; şi mulţimea s-a dat deoparte până când toţi au fost aduşi la El.", "Şi s-a întâmplat că atunci când toţi au fost aduşi, iar Isus a stat în mijloc, El a dat poruncă mulţimii să îngenuncheze la pământ.", "Şi s-a întâmplat că atunci când ei au îngenuncheat la pământ, Isus a gemut în sinea Lui şi a zis: Tată, Eu sunt tulburat din cauza ticăloşiei poporului din casa lui Israel.", "Şi atunci când El a spus aceste cuvinte, El, de asemenea, a îngenuncheat la pământ; şi iată, El S-a rugat către Tatăl, iar lucrurile despre care El S-a rugat nu pot fi scrise, iar mulţimea care L-a auzit a depus mărturie.", "Şi în felul acesta au depus ei mărturie: Niciodată mai înainte n-a văzut ochiul şi n-a auzit urechea lucruri atât de mari şi minunate ca acelea pe care noi le-am văzut şi le-am auzit spuse de Isus către Tatăl;", "Şi nici o limbă nu poate vorbi; şi nici nu poate fi scris de nici un om; şi nici inimile oamenilor nu pot să conceapă lucruri atât de mari şi minunate ca acelea pe care noi le-am văzut şi le-am auzit spuse de Isus; şi nimeni nu poate concepe bucuria care ne-a umplut sufletele noastre la timpul când L-am auzit pe El rugându-se Tatălui pentru noi.", "Şi s-a întâmplat că atunci când Isus a terminat să Se roage Tatălui, El S-a ridicat; şi bucuria mulţimii era atât de mare, încât ei erau copleşiţi.", "Şi s-a întâmplat că Isus a vorbit către ei şi le-a cerut să se ridice.", "Şi ei s-au ridicat de la pământ; iar El le-a spus: Binecuvântaţi sunteţi voi datorită credinţei voastre. Şi acum iată, bucuria Mea este deplină.", "Şi atunci când El a spus aceste cuvinte, El a plâns, iar mulţimea a depus mărturie despre aceasta, iar El i-a luat pe pruncii lor, unul câte unul, şi i-a binecuvântat şi S-a rugat Tatălui pentru ei.", "Şi atunci când El a făcut aceasta, El iarăşi a plâns;", "Şi a spus mulţimii, zicându-le: Iată-i pe cei mici ai voştri.", "Şi cum ei s-au uitat ca să vadă, ei şi-au aruncat ochii către cer şi au văzut cerul deschizându-se şi au văzut îngeri pogorându-se din cer ca şi cum ar fi fost în mijlocul focului; şi ei au coborât şi i-au înconjurat pe cei mici şi erau înconjuraţi de foc; iar îngerii le-au slujit lor.", "Iar mulţimea a văzut şi a auzit şi a depus mărturie; şi ei ştiu că mărturia lor este adevărată, căci ei toţi au văzut şi au auzit, fiecare om pentru el însuşi; şi ei erau în număr de aproape două mii cinci sute de suflete; care constau din bărbaţi, femei şi copii."]}, {"name": "18", "verses": ["Şi s-a întâmplat că Isus a poruncit ucenicilor Săi să aducă la El nişte pâine şi vin.", "Şi în timp ce ei s-au dus după pâine şi vin, El a poruncit mulţimii să se aşeze jos pe pământ.", "Iar atunci când ucenicii au venit cu pâine şi cu vin, El a luat din pâine şi a rupt-o şi a binecuvântat-o; şi le-a dat ucenicilor şi le-a poruncit să mănânce.", "Iar atunci când ei au mâncat şi au fost sătui, El a poruncit ca să le-o dea mulţimii.", "Iar atunci când mulţimea a mâncat şi a fost sătulă, El a spus către ucenici: Iată, unul dintre voi va fi rânduit, iar lui îi voi da Eu puterea să rupă pâinea şi să o binecuvânteze şi să o dea poporului Bisericii Mele, tuturor acelora care vor crede şi care se vor boteza în numele Meu.", "Şi lucrul acesta trebuie să-l faceţi voi întotdeauna aşa precum am făcut Eu, aşa cum Eu am rupt pâinea şi am binecuvântat-o şi v-am dat-o vouă.", "Şi aceasta o veţi face voi în amintirea trupului Meu pe care Eu vi L-am arătat vouă. Şi aceasta va fi o mărturie către Tatăl, că voi vă aduceţi întotdeauna aminte de Mine. Şi dacă voi vă veţi aduce aminte întotdeauna de Mine, atunci voi veţi avea Spiritul Meu cu voi.", "Şi s-a întâmplat că atunci când El a spus aceste cuvinte, a poruncit ucenicilor Săi să ia din vinul din cupă şi să bea din el şi ca ei, de asemenea, să dea mulţimii să bea din el.", "Şi s-a întâmplat că ei au făcut astfel şi au băut din el şi s-au săturat; şi au dat mulţimii, iar aceasta a băut şi s-a săturat.", "Iar atunci când ucenicii au făcut aceasta, Isus le-a spus: Binecuvântaţi sunteţi voi pentru lucrul acesta pe care voi l-aţi făcut, căci aceasta împlineşte poruncile Mele; şi aceasta depune mărturie către Tatăl cum că voi vreţi să faceţi ceea ce Eu v-am poruncit.", "Şi lucrul acesta va trebui să-l faceţi voi întotdeauna acelora care se pocăiesc şi care sunt botezaţi în numele Meu; şi va trebui să faceţi aceasta în amintirea sângelui Meu, pe care Eu L-am vărsat pentru voi, pentru ca voi să depuneţi mărturie Tatălui, că voi vă aduceţi aminte întotdeauna de Mine. Şi dacă vă veţi aduce aminte întotdeauna de Mine, atunci voi veţi avea cu voi Spiritul Meu.", "Şi Eu vă dau vouă porunca să faceţi aceste lucruri. Şi dacă veţi face întotdeauna aceste lucruri, atunci binecuvântaţi sunteţi voi, căci sunteţi zidiţi pe stânca Mea.", "Dar aceia dintre voi care vor face mai mult sau mai puţin decât acestea, ei nu sunt zidiţi pe stânca Mea, ci sunt zidiţi pe o temelie de nisip; iar atunci când ploaia cade şi potopurile vin şi vânturile bat şi-i lovesc pe ei, atunci ei vor cădea, iar porţile iadului sunt gata deschise ca să-i primească.", "De aceea, binecuvântaţi sunteţi voi dacă veţi ţine poruncile Mele pe care Tatăl Mi le-a poruncit Mie ca Eu să vi le dau vouă.", "Adevărat, adevărat vă spun Eu vouă, voi trebuie să vegheaţi şi să vă rugaţi întotdeauna ca să nu fiţi ispitiţi de către diavol şi să nu fiţi înrobiţi de către el.", "Şi tot aşa cum Eu M-am rugat printre voi, tot aşa voi trebuie să vă rugaţi în Biserica Mea, cu poporul Meu care se pocăieşte şi se botează în numele Meu. Iată, Eu sunt lumina; Eu am dat un exemplu pentru voi.", "Şi s-a întâmplat că după ce Isus a spus aceste cuvinte către ucenici, El iarăşi s-a întors către mulţime şi le-a spus:", "Iată, adevărat, adevărat vă spun Eu vouă, trebuie să vegheaţi şi să vă rugaţi întotdeauna, ca să nu fiţi duşi în ispită; căci Satana doreşte să vă aibă pe voi ca să vă cearnă ca pe făină.", "De aceea, voi trebuie întotdeauna să vă rugaţi la Tatăl în numele Meu.", "Şi orice veţi cere voi de la Tatăl în numele Meu, care este drept, crezând că voi veţi primi, iată, lucrul acesta vă va fi dat vouă.", "Rugaţi-vă în familiile voastre la Tatăl, întotdeauna în numele Meu, pentru ca nevestele şi copiii voştri să poată fi binecuvântaţi.", "Şi iată, voi trebuie să vă adunaţi laolaltă adeseori; şi nu trebuie să opriţi pe nimeni de a veni la voi atunci când vă adunaţi laolaltă, ci să-i lăsaţi pe ei să vină la voi şi să nu-i opriţi.", "Iar voi trebuie să vă rugaţi pentru ei şi să nu-i alungaţi; şi dacă se va întâmpla ca ei să vină la voi deseori, voi trebuie să vă rugaţi pentru ei către Tatăl, în numele Meu.", "De aceea, ţineţi sus lumina, pentru ca aceasta să lumineze lumea. Iată, Eu sunt lumina pe care voi o veţi ţine înălţată—ceea ce voi M-aţi văzut pe Mine că fac. Iată, voi M-aţi văzut pe Mine cum Eu M-am rugat către Tatăl, iar voi aţi fost martori la aceasta.", "Şi voi vedeţi că Eu am poruncit ca nimeni dintre voi să nu plece, ci v-am poruncit ca să veniţi la Mine pentru ca să puteţi simţi şi vedea; tot astfel trebuie să faceţi voi în lume; şi acela care va încălca această poruncă va suferi el însuşi să fie dus în ispită.", "Şi acum s-a întâmplat că după ce Isus a vorbit aceste cuvinte, El iarăşi Şi-a întors privirea la ucenicii pe care El îi alesese şi a spus către ei:", "Iată, adevărat, adevărat vă spun Eu vouă, Eu vă dau vouă o altă poruncă, iar după aceea Eu trebuie să Mă duc la Tatăl pentru ca să împlinesc alte porunci pe care El Mi le-a dat Mie.", "Şi acum iată, aceasta este porunca pe care Eu v-o dau vouă, ca voi să nu lăsaţi pe nimeni a se împărtăşi cu ştiinţă din trupul Meu şi din sângele Meu fiind nedemn, atunci când voi le veţi sluji pe acestea;", "Căci acela care nevrednic va mânca şi va bea din trupul şi din sângele Meu, acela va mânca şi va bea osânda sufletului său; de aceea, dacă ştiţi că un om este nevrednic să mănânce şi să bea trupul şi sângele Meu, voi trebuie să-i interziceţi lui aceasta.", "Cu toate acestea, nu trebuie să-l alungaţi pe acesta dintre voi, ci să-i slujiţi lui şi să vă rugaţi pentru el la Tatăl, în numele Meu; iar dacă se va întâmpla ca el să se pocăiască şi să se boteze în numele Meu, atunci voi să-l primiţi şi să-i slujiţi lui din trupul şi sângele Meu.", "Dar dacă nu se pocăieşte, atunci el să nu fie numărat printre poporul Meu pentru ca el să nu distrugă poporul Meu, căci iată, Eu Îmi cunosc oile Mele şi ele sunt numărate.", "Cu toate acestea, voi să nu-l alungaţi pe el afară din sinagogi sau din locurile voastre de rugăciune, căci unuia ca el trebuie să continuaţi voi să-i slujiţi; căci voi nu ştiţi dacă ei nu se vor întoarce şi se vor pocăi şi vor veni la Mine cu toată inima, iar Eu îi voi tămădui; iar voi să fiţi mijlocul prin care Salvarea să le fie adusă lor.", "De aceea, păstraţi aceste cuvinte pe care Eu vi le-am poruncit pentru ca voi să nu ajungeţi sub condamnare; căci vai de acela pe care Tatăl îl condamnă.", "Şi Eu vă dau vouă aceste porunci din cauza certurilor care au fost între voi. Şi binecuvântaţi sunteţi voi dacă nu aveţi nici o ceartă între voi.", "Şi acum, Eu Mă duc la Tatăl, căci este potrivit ca Eu să Mă duc la Tatăl de dragul vostru.", "Şi s-a întâmplat că atunci când Isus a terminat de spus acestea, El i-a atins cu mâna Sa pe Ucenicii pe care El îi alesese, unul câte unul, chiar până când El i-a atins pe toţi; şi El le-a vorbit în timp ce-i atingea.", "Iar mulţimea nu a auzit cuvintele pe care El le-a spus, de aceea, nu a depus mărturie; dar Ucenicii au depus mărturie cum că El le-a dat lor putere ca să dea Duhul Sfânt. Iar eu vă voi arăta vouă mai încolo cum că această mărturie este adevărată.", "Şi s-a întâmplat că atunci când Isus a atins pe toţi, un nor a venit şi a acoperit mulţimea încât ei nu au putut să-L vadă pe Isus.", "Şi în timp ce erau acoperiţi, Isus a plecat de la ei şi S-a ridicat la ceruri. Iar Ucenicii au văzut şi au depus mărturie cum că El S-a ridicat iarăşi la ceruri."]}, {"name": "19", "verses": ["Şi acum s-a întâmplat că atunci când Isus S-a înălţat la ceruri, mulţimea s-a împrăştiat; şi fiecare om şi-a luat nevasta şi copiii şi s-a întors la casa lui.", "Şi s-a dus zvonul în popor imediat, chiar înainte de a se fi făcut întuneric, cum că mulţimea L-a văzut pe Isus şi că El le-a slujit lor şi că El Se va arăta iarăşi mulţimii în ziua următoare.", "Da, şi chiar toată noaptea au umblat zvonuri despre Isus; şi acestea au umblat în popor atât de mult încât mulţi au fost aceia, da, un număr foarte mare, care au lucrat nespus de mult toată noaptea pentru ca să poată fi a doua zi în locul în care Isus trebuia să Se arate mulţimii.", "Şi s-a întâmplat că în ziua următoare, când mulţimea era adunată laolaltă, iată, Nefi, şi fratele lui pe care El îl ridicase din morţi, al cărui nume era Timotei, precum şi, de asemenea, fiul lui, al cărui nume era Ionas, şi, de asemenea, Matoni şi Matoniha, fratele lui, şi Cumen şi Cumenonhi, şi Ieremia şi Şemnon şi Ionas şi Zedechia şi Isaia—acum acestea erau numele ucenicilor pe care Isus îi alesese—şi s-a întâmplat că ei au înaintat şi au stat în mijlocul mulţimii.", "Şi iată, mulţimea era atât de mare încât ei au făcut ca aceasta să fie despărţită în douăsprezece grupuri.", "Iar cei doisprezece au predicat mulţimii; şi iată, ei au făcut ca mulţimea să îngenuncheze pe faţa pământului şi să se roage Tatălui în numele lui Isus.", "Iar ucenicii, de asemenea, s-au rugat Tatălui în numele lui Isus. Şi s-a întâmplat că ei s-au ridicat şi au slujit poporului.", "Şi atunci când ei au slujit cu aceleaşi cuvinte pe care Isus le spusese—nimic nefiind diferit de cuvintele pe care Isus le spusese—iată, ei iarăşi au îngenuncheat şi s-au rugat Tatălui în numele lui Isus.", "Şi ei s-au rugat pentru ceea ce doreau cel mai mult; şi ei au dorit ca Duhul Sfânt să le fie dat lor.", "Şi după ce s-au rugat astfel, ei s-au coborât la malul apei, iar mulţimea a mers după ei.", "Şi s-a întâmplat că Nefi s-a coborât în apă şi a fost botezat.", "Şi el a ieşit din apă şi a început să boteze. Şi el i-a botezat pe toţi aceia pe care Isus îi alesese.", "Şi s-a întâmplat că atunci când ei au fost botezaţi cu toţii şi au ieşit afară din apă, Duhul Sfânt s-a pogorât peste ei, iar ei au fost umpluţi cu Duh Sfânt şi cu foc.", "Şi iată, ei au fost încercuiţi de jur-împrejur ca şi cum ar fi fost de foc; şi acesta s-a pogorât din ceruri, iar mulţimea a fost martoră la aceasta şi a depus mărturie; iar îngeri s-au pogorât din ceruri şi le-au slujit lor.", "Şi s-a întâmplat că în timp ce îngerii le slujeau Ucenicilor, iată, Isus a venit şi a stat în mijlocul lor şi le-a slujit lor.", "Şi s-a întâmplat că El a vorbit către toţi cei din mulţime şi le-a poruncit să îngenuncheze iarăşi la pământ, şi ucenicilor, de asemenea, să îngenuncheze la pământ.", "Şi s-a întâmplat că atunci când ei toţi au îngenuncheat la pământ, El le-a poruncit ucenicilor să se roage.", "Şi iată, ei au început să se roage; şi s-au rugat lui Isus, numindu-L pe El Domnul lor şi Dumnezeul lor.", "Şi s-a întâmplat că Isus a plecat din mijlocul lor şi s-a dus ceva mai departe de ei şi s-a aplecat la pământ şi a spus:", "Tată, Eu Îţi mulţumesc Ţie pentru că Tu ai dat Duhul Sfânt acestora pe care Eu i-am ales; şi datorită credinţei lor în Mine i-am ales Eu pe ei din lume.", "Tată, Eu Te rog pe Tine ca Tu să dai Duhul Sfânt tuturor acelora care vor crede în cuvintele lor.", "Tată, Tu le-ai dat lor Duhul Sfânt pentru că ei cred în Mine; şi Tu vezi că ei cred în Mine pentru că Tu îi auzi pe ei, iar ei se roagă la Mine; şi ei se roagă la Mine pentru că Eu sunt cu ei.", "Şi acum, Tată, Eu Mă rog Ţie pentru ei, precum şi pentru toţi aceia care vor crede în cuvintele lor pentru ca ei să poată crede în Mine, pentru ca Eu să fiu în ei, tot aşa cum Tu Tată, eşti în Mine, pentru ca Noi să putem să fim unul.", "Şi s-a întâmplat că după ce Isus s-a rugat astfel la Tatăl, El a venit la ucenici şi, iată, ei încă au continuat fără întrerupere să se roage la El; şi ei nu au spus mai multe cuvinte, căci lor le fusese dat ca să se roage şi ei au fost plini de dorinţă.", "Şi s-a întâmplat că Isus i-a binecuvântat pe ei în timp ce se rugau la El; şi faţa Lui le-a zâmbit lor şi lumina feţei Lui i-a luminat pe ei; şi iată, ei au fost tot atât de albi ca şi faţa şi ca veşmintele lui Isus; şi iată, albul de acolo a întrecut orice alb, da, căci nu putea să existe nimic pe pământ atât de alb ca albul acela.", "Şi Isus le-a spus: Continuaţi să vă rugaţi; cu toate acestea, ei nu încetaseră să se roage.", "Şi El s-a întors iarăşi de la ei şi s-a dus ceva mai departe şi s-a plecat la pământ; şi El iarăşi s-a rugat la Tatăl, zicând:", "Tată, Îţi mulţumesc Ţie pentru că Tu i-ai purificat pe aceia pe care Eu i-am ales datorită credinţei lor; şi Eu Mă rog pentru ei, precum şi pentru aceia care vor crede în cuvintele lor, pentru ca ei să fie purificaţi în Mine prin credinţă în cuvintele lor, tot aşa cum ei sunt purificaţi în Mine.", "Tată, Eu nu Mă rog pentru lume, ci pentru aceia pe care Tu Mi i-ai dat Mie din lume datorită credinţei lor, pentru ca ei să fie purificaţi în Mine, pentru ca Eu să pot să fiu în ei, tot aşa cum Tu, Tată, eşti în Mine, pentru ca Noi să putem să fim unul, pentru ca Eu să fiu slăvit în ei.", "Iar atunci când Isus a spus aceste cuvinte, El a venit iarăşi la ucenicii Săi; şi iată, ei s-au rugat neclintiţi, fără întrerupere, la El; iar El iarăşi le-a zâmbit; şi iată, ei erau albi la fel ca şi Isus.", "Şi s-a întâmplat că El iarăşi s-a dus ceva mai departe şi s-a rugat la Tatăl;", "Şi limba nu poate să spună cuvintele pe care El le-a spus atunci când s-a rugat; şi nici nu pot să fie scrise de către om aceste cuvinte pe care El le-a spus atunci când s-a rugat.", "Iar mulţimea a auzit şi a depus mărturie; iar inimile lor erau deschise şi ei au înţeles în inimile lor cuvintele pe care El le-a spus atunci când s-a rugat.", "Cu toate acestea, atât de mari şi minunate erau cuvintele acelea pe care El le-a spus atunci când s-a rugat, încât ele nu pot fi scrise şi nici nu pot fi rostite de către om.", "Şi s-a întâmplat că atunci când Isus a terminat să se roage, El a venit iarăşi la ucenici şi a spus către ei: O atât de mare credinţă n-am văzut Eu niciodată printre toţi iudeii; de aceea Eu nu am putut să le arăt lor minuni atât de mari, din cauza necredinţei lor.", "Adevărat vă spun Eu vouă, nu este nimeni printre ei care să fi văzut lucruri atât de mari ca acelea pe care voi le-aţi văzut; şi nici să fi auzit lucruri atât de mari ca acelea pe care voi le-aţi auzit."]}, {"name": "20", "verses": ["Şi s-a întâmplat că El a poruncit mulţimii să înceteze să se roage; şi, de asemenea, Ucenicilor Săi. Şi El le-a poruncit lor să nu înceteze să se roage în inimile lor.", "Şi El le-a poruncit să se ridice şi să stea în picioare. Iar ei s-au ridicat şi au stat în picioare.", "Şi s-a întâmplat că El a rupt iarăşi pâinea şi a binecuvântat-o şi a dat-o Ucenicilor ca să mănânce.", "Iar atunci când ei au mâncat, El le-a poruncit ca ei să rupă pâinea şi să o dea mulţimii.", "Iar atunci când ei au dat mulţimii, El, de asemenea, le-a dat lor vin ca să bea şi le-a poruncit ca ei să dea mulţimii.", "Acum, ucenicii, precum şi mulţimea nu aduseseră deloc nici pâine şi nici vin;", "Dar El cu adevărat le-a dat lor pâine ca să mănânce şi vin ca să bea.", "Şi El le-a spus: Cel care va mânca din pâinea aceasta va mânca din trupul Meu pentru sufletul său; iar acela care va bea din vinul acesta va bea din sângele Meu pentru sufletul său; iar sufletul lui nu va flămânzi şi nu va înseta niciodată, ci va fi sătul.", "Acum, când mulţimea a mâncat şi a băut, iată, ei au fost umpluţi de Spirit; şi au strigat într-un singur glas şi au adus laude lui Isus, pe care ei L-au văzut şi L-au auzit.", "Şi s-a întâmplat că, atunci când au adus cu toţii laude lui Isus, El a spus către ei: Iată, Eu acum Îmi termin porunca pe care Tatăl Mi-a dat-o Mie în legătură cu acest popor care este o rămăşiţă a casei lui Israel.", "Voi să vă aduceţi aminte că Eu v-am vorbit vouă şi că v-am spus că atunci când cuvintele lui Isaia se vor împlini—iată, ele sunt scrise, voi le aveţi în faţa voastră, de aceea cercetaţi-le—", "Şi adevărat, adevărat vă spun Eu vouă că atunci când ele vor fi împlinite, atunci se va împlini legământul pe care Tatăl l-a făcut cu poporul Său, o, casă a lui Israel.", "Iar după aceea, cei rămaşi care vor fi împrăştiaţi pe toată faţa pământului se vor aduna de la răsărit şi de la apus şi de la miazăzi şi de la miazănoapte; şi ei vor fi aduşi la cunoaşterea Domnului Dumnezeului lor, Cel care i-a mântuit pe ei.", "Iar Tatăl Mi-a poruncit Mie ca să vă dau vouă această ţară ca s-o aveţi ca moştenire.", "Şi vă spun Eu vouă că dacă neamurile nu se vor pocăi după binecuvântarea pe care o vor primi după ce ele vor împrăştia pe poporul Meu—", "Atunci voi, care sunteţi rămăşiţa casei lui Iacov, vă veţi duce printre ei, şi voi veţi fi în mijlocul lor, care vor fi mulţi; şi veţi fi printre ei ca un leu printre animalele pădurii şi ca un leu tânăr printre turmele de oi, care dacă trece printre ele le fugăreşte şi le sfâşie în bucăţi şi nimeni nu le poate salva.", "Mâna ta se va ridica asupra duşmanilor tăi şi toţi duşmanii tăi vor fi alungaţi.", "Iar Eu voi aduna pe poporul Meu tot aşa cum omul îşi adună snopii de grâu pe pământ.", "Căci Eu voi face coarne de fier şi cizme de aramă poporului Meu cu care Domnul a făcut un legământ. Iar voi îi veţi sfărâma în bucăţi pe mulţi oameni; iar Eu voi sfinţi câştigurile lor pentru Domnul şi avuţiile lor pentru Domnul întregului pământ. Şi iată, Eu sunt Acela care va face lucrul acesta.", "Şi se va întâmpla, spune Tatăl, că sabia dreptăţii Mele va atârna asupra lor în ziua aceea; şi dacă ei nu se vor pocăi, atunci ea va cădea asupra lor, a spus Tatăl, da, chiar şi asupra tuturor popoarelor neamurilor.", "Şi se va întâmpla că Eu voi întemeia poporul Meu, o, casă a lui Israel.", "Şi iată, Eu voi întemeia acest popor în ţara aceasta, pentru împlinirea legământului pe care Eu l-am făcut cu Tatăl vostru, Iacov; şi acesta va fi un Nou Ierusalim. Iar puterile cerului vor fi în mijlocul acestui popor; da, chiar şi Eu voi fi în mijlocul vostru.", "Iată, Eu sunt Acela despre care Moise a vorbit, spunând: Un profet vă va înălţa vouă Domnul Dumnezeul vostru dintre fraţii voştri, un profet asemănător cu mine; pe El să-L ascultaţi voi în toate lucrurile pe care El vi le va spune vouă. Şi se va întâmpla că orice suflet care nu-l va auzi pe acel profet va fi alungat din mijlocul poporului.", "Adevărat vă spun Eu vouă, da, şi toţi profeţii de la Samuel şi aceia care au urmat după el, toţi aceia care au vorbit au adus mărturie despre Mine.", "Şi iată, voi sunteţi copiii profeţilor; şi voi sunteţi din casa lui Israel; şi voi sunteţi aceia pentru care Tatăl a făcut un legământ cu părinţii voştri, zicând către Avraam: Şi în seminţia ta vor fi toate neamurile pământului binecuvântate.", "Tatăl înălţându-Mă pe Mine în primul rând pentru voi, şi M-a trimis pe Mine ca să vă binecuvântez pe voi, aducând înapoi pe fiecare dintre voi care a pornit pe drumul nedreptăţilor; şi aceasta pentru că voi sunteţi copiii legământului—", "Şi după ce aţi fost binecuvântaţi, atunci Tatăl a împlinit legământul pe care El l-a făcut cu Avraam, zicând: În seminţia ta vor fi toate neamurile pământului binecuvântate—prin vărsarea Duhului Sfânt prin Mine asupra neamurilor, care binecuvântare asupra neamurilor îi va face pe aceştia puternici asupra tuturor pentru împrăştierea poporului Meu, o, casă a lui Israel.", "Şi ei vor fi o pacoste peste poporul acestei ţări. Cu toate acestea, atunci când ei vor fi primit plenitudinea Evangheliei Mele, atunci, dacă ei îşi vor împietri inimile împotriva Mea, Eu voi întoarce nedreptăţile lor asupra capului lor, a spus Tatăl.", "Şi Eu Îmi voi aduce aminte de legământul pe care l-am făcut cu poporul Meu; şi Eu M-am legat cu el cum că Eu îl voi aduna pe el împreună la timpul ales de Mine; cum că Eu îi voi da iarăşi ţara părinţilor lor ca moştenire, care este ţara Ierusalimului, care este ţara făgăduinţei lor în vecii vecilor, spune Tatăl.", "Şi se va întâmpla că acel timp va veni când plenitudinea Evangheliei Mele va fi predicată către ei;", "Şi ei vor crede în Mine cum că Eu sunt Isus Hristos, Fiul lui Dumnezeu şi se vor ruga Tatălui în numele Meu.", "Iar apoi, paznicii lor îşi vor ridica glasurile şi cu glasurile unite vor cânta; căci ei vor vedea cu ochii lor;", "Iar apoi, Tatăl iarăşi îi va aduna pe ei cu toţii laolaltă şi le va da lor Ierusalimul ca ţara moştenirii lor.", "Iar apoi ei vor izbucni în bucurie—Cântaţi împreună, voi locuri deşarte ale Ierusalimului; căci Tatăl a mângâiat acest popor; El a mântuit Ierusalimul.", "Tatăl Şi-a dezvăluit braţul Său cel Sfânt în faţa ochilor tuturor neamurilor; şi toate marginile pământului vor vedea Salvarea Tatălui; iar Tatăl şi cu Mine suntem Unul.", "Iar apoi se va întâmpla ceea ce este scris: Trezeşte-te, trezeşte-te din nou, îmbracă-ţi tăria, o, Sion; înveşmântează-te cu hainele tale cele frumoase, o, Ierusalim, oraş sfânt, căci de acum încolo nu vor mai veni la tine cei netăiaţi împrejur şi cei necuraţi.", "Scutură-te din praf; ridică-te, aşază-te, o, Ierusalim; eliberează-te din legăturile de la gâtul tău, o, fiică roabă a Sionului.", "Căci astfel spune Domnul: Voi v-aţi vândut pe nimic şi veţi fi mântuiţi fără plată în bani.", "Adevărat, adevărat vă spun Eu vouă cum că poporul Meu va cunoaşte numele Meu; da, în ziua aceea el va cunoaşte că Eu sunt Acela care vorbesc.", "Iar apoi va spune: Cât de frumoase, sus pe munte, sunt picioarele Aceluia care le aduce lor veşti bune, care propovăduieşte pace; care aduce veşti bune celor buni, care propovăduieşte Salvare; care spune către Sion: Dumnezeul Tău domneşte!", "Iar apoi un strigăt se va auzi: Plecaţi, plecaţi, duceţi-vă departe de aici, nu atingeţi ceea ce este necurat; plecaţi de aici, fiţi curaţi aceia care purtaţi vasele Domnului.", "Căci voi nu veţi pleca în grabă sau în fugă; căci Domnul va merge înaintea voastră, iar Dumnezeul Israelului va fi răsplata voastră.", "Iată, slujitorul Meu va acţiona cu prudenţă; el va fi înălţat şi exaltat şi va fi foarte înalt.", "Cât de mulţi au fost uimiţi de Tine—faţa Lui era atât de desfigurată, mai mult decât a oricărui alt om, iar forma Lui era desfigurată mai mult decât aceea a fiilor oamenilor—", "În felul acesta va stropi El multe neamuri; regii îşi vor închide gura în faţa Lui, căci ceea ce nu fusese spus către ei vor vedea ei cu propriii lor ochi; iar ceea ce ei nu au auzit, vor înţelege.", "Adevărat, adevărat vă spun Eu vouă, toate aceste lucruri cu siguranţă vor veni, tot aşa cum Tatăl Mi-a poruncit Mie. Iar apoi, acest legământ pe care Tatăl l-a încheiat cu acest popor va fi împlinit; iar apoi, Ierusalimul va fi iarăşi locuit de către poporul Meu; şi el va fi ţara moştenirii lor."]}, {"name": "21", "verses": ["Şi adevărat vă spun Eu vouă, Eu vă dau vouă un semn pentru ca voi să puteţi cunoaşte timpul când aceste lucruri vor fi aproape să se îndeplinească—când Eu voi aduna pe poporul Meu din rătăcirea lui îndelungată, o, casă a lui Israel, şi voi întemeia iarăşi Sionul Meu printre ei;", "Şi iată, acesta este lucrul pe care Eu vi-l voi da vouă ca semn—căci adevărat vă spun Eu vouă că atunci când aceste lucruri pe care Eu vi le vestesc vouă şi care vor fi vestite de către Mine Însumi şi prin puterea Duhului Sfânt care vă va fi dată vouă de către Tatăl, vor fi făcute cunoscute neamurilor pentru ca ele să cunoască despre acest popor care este o rămăşiţă a casei lui Iacov şi în legătură cu acest popor al Meu care va fi împrăştiat de către ele;", "Adevărat, adevărat vă spun Eu vouă, atunci când aceste lucruri vor fi făcute cunoscute lor de către Tatăl şi vor veni de la Tatăl, de la ei spre voi;", "Căci înţelepciune este în Tatăl ca ei să fie stabiliţi în această ţară şi să fie aşezaţi ca un popor liber prin puterea Tatălui, pentru ca aceste lucruri să poată veni de la ei spre o rămăşiţă a seminţiei voastre, pentru ca legământul Tatălui să poată fi împlinit, acela pe care El l-a încheiat cu acest popor, o, casă a lui Israel;", "De aceea, atunci când aceste lucrări, precum şi lucrările care vor fi făcute printre voi de atunci încolo vor veni de la neamuri la seminţia voastră care va fi rătăcită în necredinţă din cauza nedreptăţii;", "Căci astfel e voia Tatălui, ca aceasta să vină de la neamuri pentru ca El să poată să-şi arate puterea în faţa neamurilor, căci aceasta face ca neamurile, dacă nu-şi vor împietri inimile, să se poată pocăi şi să vină la Mine şi să fie botezate în numele Meu şi să cunoască punctele adevărate ale doctrinei Mele, pentru ca ele să poată fi numărate printre poporul Meu, o, casă a lui Israel;", "Şi atunci când aceste lucruri se vor întâmpla, că seminţia voastră va începe să cunoască aceste lucruri—va fi un semn pentru ca ei să poată şti că lucrarea Tatălui deja a început pentru împlinirea legământului pe care El l-a făcut cu poporul care este din casa lui Israel.", "Iar atunci când ziua aceea va veni, se va întâmpla că regii îşi vor închide gura; căci ceea ce nu le-a fost spus lor, ei vor vedea; iar ceea ce ei nu au auzit, vor înţelege.", "Căci în ziua aceea, Tatăl va face o lucrare pentru Mine, care va fi o lucrare mare şi minunată printre ei; şi vor fi printre ei aceia care nu o vor crede, cu toate că un om le va vesti aceasta.", "Dar iată, viaţa slujitorului Meu va fi în mâna Mea; de aceea, ei nu-l vor lovi pe el, cu toate că el va fi desfigurat din cauza lor. Cu toate acestea, Eu îl voi vindeca pe el, căci Eu le voi arăta lor că înţelepciunea Mea este mai mare decât viclenia diavolului.", "De aceea, se va întâmpla că oricine nu va crede în cuvintele Mele, care sunt Isus Hristos, pe care Tatăl Îl va face să vină la neamuri şi Îi va da putere ca El să le aducă printre neamuri (aceasta se va întâmpla aşa cum a spus Moise), acela va fi alungat din poporul Meu care este al legământului Meu.", "Iar poporul Meu, care este o rămăşiţă a lui Iacov, va fi printre neamuri, da, în mijlocul lor ca un leu printre fiarele pădurii, la fel ca un leu tânăr printre turmele de oi, care, dacă trece printre ele, le calcă-n picioare şi le sfâşie în bucăţi şi nimeni nu le poate salva.", "Mâna lor va fi ridicată împotriva duşmanilor lor, iar toţi duşmanii lor vor fi alungaţi.", "Da, vai de neamuri dacă ele nu se pocăiesc; căci se va întâmpla în ziua aceea, a spus Tatăl, că Eu voi alunga caii voştri de la voi şi voi distruge carele voastre;", "Şi Eu voi îndepărta de la Mine oraşele ţării voastre şi voi dărâma toate întăriturile voastre;", "Şi Eu voi alunga toate vrăjitoriile afară din ţara voastră; şi voi nu veţi mai avea ghicitori în semne;", "Chipurile voastre cioplite Eu le voi alunga, de asemenea, din mijlocul vostru, iar voi nu vă veţi mai închina la lucrările mâinilor voastre;", "Şi Eu voi smulge toate crângurile din mijlocul vostru; aşa voi distruge Eu oraşele voastre.", "Şi se va întâmpla că toate minciunile şi înşelătoriile, invidiile şi conflictele, vicleşugurile preoţeşti şi curvia vor fi lichidate.", "Căci se va întâmpla, a spus Tatăl, că în ziua aceea oricine nu se va pocăi şi nu va veni la Fiul Meu Cel Preaiubit, pe acela îl voi alunga Eu din mijlocul poporului Meu, o, casă a lui Israel;", "Şi Eu voi aduce răzbunare şi mânie asupra lor, la fel ca şi asupra păgânilor, aşa cum ei nu au mai auzit până atunci.", "Dar dacă ei se vor pocăi şi vor asculta de cuvintele Mele şi nu-şi vor împietri inimile, atunci Eu voi întemeia Biserica Mea printre ei, iar ei vor veni în legământ şi vor fi număraţi printre această rămăşiţă a lui Iacov, căreia Eu i-am dat această ţară ca moştenire;", "Şi ei vor ajuta pe poporul Meu, rămăşiţa lui Iacov, precum şi pe toţi cei din casa lui Israel care vor veni, pentru ca ei să poată zidi un oraş care va fi numit Noul Ierusalim.", "Iar apoi vor ajuta ei pe poporul Meu pentru ca aceştia să se poată aduna acolo, aceia care sunt împrăştiaţi pe toată faţa pământului, în Noul Ierusalim.", "Iar apoi, puterea cerului se va pogorî printre ei; şi Eu, de asemenea, voi fi în mijlocul lor.", "Iar apoi, lucrarea Tatălui va începe în ziua aceea când Evanghelia va fi propovăduită rămăşiţei acestui popor. Adevărat vă spun Eu vouă, în ziua aceea va începe lucrarea Tatălui printre toţi cei împrăştiaţi ai poporului Meu, da, chiar şi printre triburile care au fost pierdute, pe care Tatăl le-a condus afară din Ierusalim.", "Da, lucrarea va începe printre toţi cei împrăştiaţi din poporul Meu, cu Tatăl pregătind drumul pentru ca ei să poată veni la Mine, pentru ca ei să poată chema pe Tatăl în numele Meu.", "Da, şi apoi lucrarea va începe cu Tatăl printre toate naţiunile, pregătind calea pentru ca poporul Său să poată să se adune acasă în ţara moştenirii lor.", "Şi ei se vor duce din toate naţiunile; şi ei nu se vor duce în grabă şi nici în fugă, căci Eu voi merge în faţa lor, a spus Tatăl, şi Eu voi fi, de asemenea, păzitorul lor dinapoi."]}, {"name": "22", "verses": ["Şi atunci se va întâmpla ceea ce este scris: Cântă, O tu cea stearpă, tu care nu poţi să naşti; izbucneşte în cântec şi strigă cu glas puternic, tu, cea care nu ai suferit durerile naşterii; căci mai mulţi sunt copiii celei părăsite decât copiii nevestei măritate, a spus Domnul.", "Măreşte locul cortului tău şi lasă-i pe ei să întindă învelitorile locuinţelor tale; nu te opri, lungeşte-ţi funiile şi întăreşte-ţi ţăruşii;", "Căci tu te vei întinde la dreapta şi la stânga, iar seminţia ta va moşteni neamurile şi va face ca oraşele cele părăsite să fie locuite.", "Nu te teme, căci tu nu vei fi ruşinată; şi nici nu vei fi distrusă căci tu nu vei fi făcută de ruşine; căci tu vei uita ruşinea tinereţii tale şi nu-ţi vei aduce aminte de reproşurile tinereţii tale; şi nu-ţi vei mai aduce aminte de ruşinea văduviei tale.", "Căci Creatorul tău, Bărbatul tău, Domnul oştirilor este numele Lui; şi Mântuitorul tău, Cel Sfânt al lui Israel—Dumnezeul întregului pământ va fi El numit.", "Căci Domnul te-a chemat pe tine ca pe o femeie părăsită şi îndurerată în spirit şi ca pe o nevastă din tinereţe, atunci când tu ai fost alungată, a spus Dumnezeul tău.", "Căci pentru un timp scurt te-am părăsit Eu pe tine, dar cu mare îndurare te voi aduce Eu înapoi.", "Într-o mânie scurtă Mi-am ascuns Eu faţa de la tine, dar cu bunătate veşnică Mă voi îndura Eu de tine, a spus Domnul, Mântuitorul tău.", "Şi aceasta pentru Mine este ca şi apele lui Noe; căci tot aşa cum Eu am jurat că apele lui Noe nu vor mai veni pe pământ, tot aşa am jurat Eu că nu voi mai fi mânios pe tine.", "Căci munţii se vor despărţi şi dealurile se vor clătina, dar bunătatea Mea nu se va îndepărta de la tine; şi nici legământul Meu de pace nu va fi îndepărtat, a spus Domnul, care are milă de tine.", "O, tu cea în suferinţă, lovită de furtună şi nemângâiată! Iată, Eu voi aşeza pietrele cu culori minunate şi voi pune temeliile tale cu safire.", "Şi voi face ferestrele tale din agate şi porţile tale din pietre preţioase şi toate graniţele tale din pietre nestemate.", "Şi toţi copiii tăi vor fi învăţaţi despre Domnul; şi mare va fi pacea copiilor tăi.", "În dreptate tu vei fi întemeiat; tu vei fi departe de oprimare, căci tu nu trebuie să te temi; şi departe de teroare, căci aceasta nu se va apropia de tine.", "Iată, ei cu siguranţă se vor aduna împotriva ta, nu de către Mine; oricine care se va aduna împotriva ta va cădea din cauza ta.", "Iată, Eu l-am creat pe fierarul care suflă cărbunii în foc şi care aduce o unealtă pentru lucrul său; şi tot Eu l-am creat pe nimicitor, ca s-o distrugă.", "Nici o armă care va fi construită împotriva ta nu va prospera; şi orice limbă care va vorbi împotriva ta pentru judecată tu s-o osândeşti. Aceasta este moştenirea slujitorilor Domnului, iar dreptatea lor este de la Mine, a spus Domnul."]}, {"name": "23", "verses": ["Şi acum iată, vă spun Eu vouă, cum că voi trebuie să cercetaţi aceste lucruri. Da, Eu v-am dat vouă porunca să cercetaţi aceste lucruri cu sârguinţă; căci mari sunt cuvintele lui Isaia.", "Căci cu siguranţă el a vorbit cu simţire despre toate lucrurile care sunt legate de poporul Meu, care este din casa lui Israel; de aceea trebuie ca el, de asemenea, să le vorbească şi neamurilor.", "Şi toate lucrurile despre care el a vorbit s-au întâmplat şi se vor întâmpla, aşa după cuvintele pe care el le-a vorbit.", "De aceea, daţi crezare cuvintelor Mele; scrieţi lucrurile pe care Eu vi le-am spus; şi în acord cu timpul şi cu voinţa Tatălui, ele se vor răspândi printre neamuri.", "Şi oricine va asculta de cuvintele Mele şi se va pocăi şi va fi botezat, acela va fi salvat. Căutaţi-i pe profeţi, căci mulţi vor fi aceia care vor avea mărturie despre aceste lucruri.", "Şi acum, s-a întâmplat că după ce Isus a spus aceste cuvinte, El iarăşi a spus către ei, după ce le-a explicat toate scripturile acelea pe care ei le-au primit, El a spus către ei: Iată, Eu aş dori ca voi să scrieţi şi alte scripturi, pe care voi nu le aveţi.", "Şi s-a întâmplat că El a spus către Nefi: Adu cronica pe care ai păstrat-o.", "Iar atunci când Nefi a adus cronicile şi le-a pus în faţa Lui, El şi-a aruncat ochii asupra lor şi a zis:", "Adevărat îţi spun Eu ţie, Eu i-am poruncit slujitorului Meu, Samuel Lamanitul, ca el să mărturisească acestui popor că în ziua când Tatăl Îşi va slăvi numele Său prin Mine o să fie mulţi sfinţi care se vor ridica dintre morţi şi se vor arăta multora şi le vor predica. Şi El a spus către ei: Nu a fost aşa?", "Şi ucenicii Lui I-au răspuns, zicând: Da, Doamne, Samuel a profeţit în acord cu cuvintele Tale; şi acestea toate au fost împlinite.", "Iar Isus a spus către ei: Cum de nu aţi scris voi acest lucru, cum că mulţi sfinţi s-au ridicat şi s-au arătat multora şi le-au predicat lor?", "Şi s-a întâmplat că Nefi şi-a amintit că acest lucru nu a fost scris.", "Şi s-a întâmplat că Isus a dat poruncă pentru ca acestea să fie scrise; de aceea, acestea au fost scrise aşa cum El a poruncit.", "Şi acum s-a întâmplat că atunci când Isus a prezentat toate scripturile într-una singură, pe care ei au scris-o, El le-a poruncit lor ca să propovăduiască lucrurile pe care El le prezentase lor."]}, {"name": "24", "verses": ["Şi s-a întâmplat că El le-a poruncit să scrie cuvintele pe care Tatăl le dăduse lui Maleahi, pe care el trebuia să le spună lor. Şi s-a întâmplat că, după ce acestea au fost scrise, El le-a explicat. Şi acestea sunt cuvintele pe care El le-a spus către ei, zicând: Astfel a vorbit Tatăl către Maleahi—Iată, Eu îl voi trimite pe solul Meu şi el va pregăti calea înaintea Mea, iar Domnul pe care voi Îl căutaţi va veni dintr-odată în acest templu, chiar solul legământului de care voi vă bucuraţi; iată, El va veni, spune Domnul oştirilor.", "Dar cine va putea să sufere ziua venirii Lui; şi cine va sta în picioare atunci când El se va arăta? Căci El este la fel ca focul topitorului şi ca săpunul nălbitorului.", "Şi El va şedea la fel ca un topitor şi un purificator de argint; şi El îi va purifica pe fiii lui Levi şi-i va curăţi ca pe aur şi ca pe argint pentru ca ei să poată oferi Domnului un dar în dreptate.", "Atunci darul lui Iuda şi al Ierusalimului va fi plăcut Domnului, la fel ca în ziua din vechime şi la fel ca în anii de odinioară.", "Iar Eu voi veni lângă voi pentru judecată; şi voi fi un martor neînduplecat împotriva vrăjitorilor şi a curvarilor şi împotriva acelora care jură strâmb şi împotriva acelora care-i asupresc pe simbriaşi în plata lor şi pe văduve şi pe orfani şi care îi alungă pe străini şi nu se tem de Mine, spune Domnul oştirilor.", "Căci Eu sunt Domnul, Eu nu Mă schimb; de aceea, voi, fii ai lui Iacov, nu sunteţi nimiciţi.", "Chiar din zilele părinţilor voştri v-aţi îndepărtat de rânduielile Mele şi nu le-aţi ţinut. Întoarceţi-vă la Mine şi Eu Mă voi întoarce la voi, spune Domnul oştirilor. Dar voi ziceţi: În ce trebuie să ne întoarcem?", "Se cade ca un om să-L înşele pe Dumnezeu? Totuşi voi M-aţi înşelat pe Mine. Dar voi ziceţi: În ce Te-am înşelat noi pe Tine? În zeciuieli şi daruri.", "Voi sunteţi blestemaţi cu un blestem, căci voi M-aţi jefuit pe Mine, chiar toată naţiunea acesta.", "Aduceţi toate zeciuielile în magazie pentru ca să fie carne în Casa Mea; şi puneţi-Mă acum la încercare, spune Domnul oştirilor, dacă nu vă voi deschide Eu ferestrele cerului şi dacă nu voi turna peste voi o binecuvântare, încât nu va fi loc destul ca să o primiţi.", "Şi Eu îl voi mustra pe mistuitor de dragul vostru; şi el nu va distruge roadele pământului vostru; şi nici via voastră nu-şi va pierde rodul în câmpuri înainte de vreme, spune Domnul oştirilor.", "Şi toate naţiunile vă vor numi pe voi “cei binecuvântaţi”, căci voi veţi fi o ţară plăcută, spune Domnul oştirilor.", "Cuvintele voastre au fost puternice împotriva Mea, spune Domnul. Totuşi voi ziceţi: Ce am vorbit noi împotriva Ta?", "Voi aţi spus: Este zadarnic să-L slujeşti pe Dumnezeu; şi la ce ne-a folosit nouă că am ţinut rânduielile Lui şi că am călcat cu tristeţe înaintea Domnului oştirilor?", "Şi acum noi îi fericim pe cei trufaşi; da, cei care făptuiesc răutăţi sunt ridicaţi; da, cei care Îl ispitesc pe Dumnezeu sunt chiar scăpaţi.", "Atunci şi aceia care s-au temut de Domnul au vorbit adeseori unul cu altul şi Domnul a dat ascultare şi a auzit; şi o carte de aducere-aminte a fost scrisă în faţa Lui pentru aceia care s-au temut de Domnul şi care au cinstit numele Lui.", "Şi ei vor fi ai Mei, spune Domnul oştirilor, în ziua aceea în care Eu Îmi voi aduna comorile; şi Eu îi voi cruţa aşa cum un om îl cruţă pe propriul său fiu care îl slujeşte.", "Atunci vă veţi întoarce şi veţi deosebi între cel drept şi cel rău, între cel care Îl slujeşte pe Dumnezeu şi cel care nu-L slujeşte."]}, {"name": "25", "verses": ["Căci iată, ziua aceea vine, care va arde ca un cuptor; şi toţi cei mândri, da, şi toţi cei care fac ticăloşii vor fi ca miriştea; iar ziua care va veni îi va arde pe ei, a spus Domnul oştirilor, ca să nu mai rămână din ei nici rădăcina şi nici ramura.", "Dar pentru voi, cei care vă temeţi de numele Meu, Fiul Dreptăţii se va înălţa cu tămăduire în aripile Sale, iar voi veţi ieşi şi veţi creşte ca viţeii din grajd.", "Şi voi îi veţi călca în picioare pe cei răi; căci ei vor fi cenuşă sub tălpile picioarelor voastre în ziua când Eu voi face aceasta, spune Domnul oştirilor.", "Aduceţi-vă aminte de legea lui Moise, slujitorul Meu, căruia Eu i-am poruncit în Horeb pentru întregul Israel, cu rânduieli şi judecăţi.", "Iată, Eu îl voi trimite la voi pe profetul Ilie înaintea venirii zilei celei mari şi înfricoşătoare a Domnului;", "Iar el va aîntoarce inima strămoşilor înspre copii, iar inima copiilor înspre strămoşii lor, ca nu cumva Eu să vin şi să lovesc pământul cu un blestem."]}, {"name": "26", "verses": ["Şi acum s-a întâmplat că după ce Isus a spus aceste lucruri, El le-a explicat către toţi cei din mulţime; şi El le-a explicat lor toate lucrurile, atât cele mari, cât şi cele mici.", "Şi El a zis: Aceste scripturi, pe care nu le-aţi avut cu voi, Tatăl a poruncit ca Eu să vi le dau vouă; căci a fost înţelepciunea Lui ca ele să fie date generaţiilor viitoare.", "Şi El a explicat toate lucrurile, chiar de la început şi până la timpul când El trebuia să vină în slava Sa—da, şi anume toate lucrurile care trebuie să vină pe faţa pământului, chiar şi până când elementele se vor topi cu mare căldură, iar pământul va fi înfăşurat ca un sul, iar cerul şi pământul se vor sfârşi;", "Şi chiar până la ziua cea mare din urmă când toate popoarelor şi toate neamurilor, şi toate naţiunile şi toate limbile vor sta în faţa lui Dumnezeu pentru ca să fie judecate după faptele lor, după cum ele au fost bune sau rele—", "Dacă ele au fost bune, la învierea vieţii fără de sfârşit; şi dacă au fost rele, pentru învierea în osândă, fiind în şiruri, unii de o parte, iar ceilalţi de partea cealaltă, după îndurarea şi dreptatea şi sfinţenia care este în Hristos, care a fost înainte ca lumea să fi început.", "Şi acum, în cartea aceasta nu poate să fie scrisă nici măcar a suta parte din lucrurile pe care Isus le-a propovăduit într-adevăr către popor;", "Dar iată, plăcile lui Nefi conţin cea mai mare parte a lucrurilor pe care El le-a propovăduit poporului;", "Şi aceste lucruri eu le-am scris, care sunt o parte mai mică a acestor lucruri pe care El le-a propovăduit poporului; iar eu le-am scris cu intenţia ca ele să fie iarăşi aduse acestui popor de la neamuri, în acord cu cuvintele pe care Isus le-a vorbit.", "Şi atunci când ei vor primi aceasta, pe care este potrivit ca ei s-o aibă mai întâi, ca să-şi pună la încercare credinţa lor; şi dacă va fi ca ei să creadă aceste lucruri, atunci lucruri şi mai mari le vor fi dezvăluite lor.", "Şi dacă va fi ca ei să nu creadă aceste lucruri, atunci lucrurile cele mai mari vor fi ascunse de ei pentru osândirea lor.", "Iată, eu eram gata să scriu acestea, toate cele care au fost înscrise pe plăcile lui Nefi, dar Domnul mi-a interzis, zicând: Eu voi pune la încercare credinţa poporului Meu.", "De aceea eu, Mormon, scriu aceste lucruri care mi-au fost poruncite mie de către Domnul. Şi acum eu, Mormon, termin spusele mele şi încep să scriu lucrurile care mi-au fost poruncite mie.", "De aceea, aş dori ca voi să vedeţi că Domnul într-adevăr a propovăduit poporului timp de trei zile; iar după aceea, El s-a arătat lor deseori; şi a rupt pâine deseori şi a binecuvântat-o şi le-a dat-o lor.", "Şi s-a întâmplat că El i-a învăţat şi le-a slujit copiilor mulţimii despre care s-a vorbit; şi El le-a dezlegat limbile lor, iar ei au spus către taţii lor lucruri mari şi minunate, chiar mai mari decât cele pe care El le-a dezvăluit poporului; şi El le-a dezlegat limbile lor pentru ca ei să poată să vorbească.", "Şi s-a întâmplat că după ce El s-a înălţat la ceruri—a doua oară când El li s-a arătat lor şi apoi s-a dus la Tatăl; după ce i-a vindecat pe toţi bolnavii lor şi pe infirmii lor; şi după ce a deschis ochii orbilor lor şi a desfundat urechile surzilor; şi după ce a făcut tot felul de vindecări printre ei şi a ridicat pe un om din morţi şi le-a arătat lor puterea Sa şi s-a înălţat la Tatăl—", "Iată, s-a întâmplat în ziua următoare că mulţimea s-a adunat laolaltă; şi ei i-au văzut şi i-au auzit pe aceşti copii; da, chiar şi pruncii şi-au deschis gurile şi au rostit lucruri minunate; iar lucrurile pe care ei le-au rostit au fost interzise pentru ca nici un om să nu le scrie.", "Şi s-a întâmplat că ucenicii pe care Domnul îi alesese au început de atunci încolo să boteze şi să-i înveţe pe toţi aceia care au venit la ei; şi toţi cei care au fost botezaţi în numele lui Isus au fost umpluţi de Duhul Sfânt.", "Şi mulţi dintre ei au văzut şi au auzit lucruri care nu pot fi spuse, care nu sunt îngăduite să fie scrise.", "Şi ei au propovăduit şi au slujit unul altuia; şi ei au avut toate lucrurile în comun între ei, fiecare om fiind drept unul cu altul.", "Şi s-a întâmplat că ei au făcut toate lucrurile chiar aşa cum Isus le poruncise.", "Iar cei care au fost botezaţi în numele lui Isus au fost numiţi Biserica lui Hristos."]}, {"name": "27", "verses": ["Şi s-a întâmplat că în timp ce ucenicii lui Isus călătoreau şi propovăduiau lucrurile pe care ei le văzuseră şi le auziseră şi botezau în numele lui Isus, s-a întâmplat că ucenicii s-au adunat laolaltă şi s-au unit în rugăciune puternică şi în postire.", "Şi Isus iarăşi li s-a arătat lor, căci ei se rugau Tatălui în numele Lui; şi Isus a venit şi a stat în mijlocul lor şi le-a spus: Ce vreţi să vă dau Eu vouă?", "Iar ei I-au spus: Doamne, noi vrem ca Tu să ne spui nouă cum să numim noi această Biserică; căci sunt certuri printre oameni despre acest lucru.", "Iar Domnul le-a spus: Adevărat, adevărat vă spun Eu vouă, de ce să cârtească şi să se certe poporul despre lucrul acesta?", "N-au citit ei scripturile care spun că voi trebuie să luaţi asupra voastră numele lui Hristos care este numele Meu? Căci pe Numele acesta veţi fi voi chemaţi în ziua din urmă;", "Iar cel care îşi va lua numele Meu şi care va îndura până la sfârşit, acela va fi salvat în ziua din urmă.", "De aceea, orice veţi face, veţi face în numele Meu; de aceea voi veţi numi Biserica după numele Meu; şi voi veţi chema pe Tatăl în numele Meu pentru ca El să binecuvânteze Biserica de dragul Meu.", "Şi cum ar putea această Biserică să fie a Mea dacă nu ar fi numită după numele Meu? Căci dacă o Biserică ar fi numită după numele lui Moise, atunci aceasta ar fi Biserica lui Moise; sau dacă ar fi numită după numele unui om, atunci aceasta ar fi Biserica unui om; dar dacă ar fi numită după numele Meu, atunci aceasta este Biserica Mea, cu condiţia ca aceasta să fie zidită pe Evanghelia Mea.", "Adevărat vă spun Eu vouă că voi sunteţi zidiţi pe Evanghelia Mea; de aceea, voi veţi chema toate lucrurile, pe care voi le chemaţi, în numele Meu; de aceea, dacă voi Îl veţi chema pe Tatăl pentru Biserică, dacă va fi în numele Meu, atunci Tatăl vă va auzi;", "Şi dacă va fi ca Biserica să fie zidită pe Evanghelia Mea, atunci Tatăl Îşi va arăta prin ea propriile Sale lucrări.", "Dar dacă ea nu va fi zidită pe Evanghelia Mea, ci va fi zidită pe lucrările omului sau pe lucrările diavolului, atunci adevărat vă spun Eu vouă cum că ei vor avea bucurie în lucrările lor numai pentru un timp; şi încetul cu încetul sfârşitul va veni, iar ei vor fi doborâţi şi aruncaţi într-un foc de unde nu este nici o întoarcere.", "Căci faptele lor îi urmăresc pe ei, căci din cauza faptelor lor vor fi ei doborâţi; de aceea, aduceţi-vă aminte de lucrurile pe care Eu vi le-am spus.", "Iată, Eu v-am dat vouă Evanghelia Mea; şi aceasta este Evanghelia pe care Eu v-am dat-o vouă—cum că Eu am venit pe lume pentru ca să îndeplinesc voinţa Tatălui Meu, căci Tatăl Meu M-a trimis pe Mine.", "Iar Tatăl Meu M-a trimis pe Mine pentru ca Eu să pot fi înălţat pe cruce; iar după ce Eu am fost înălţat pe cruce pentru ca să pot să-i aduc pe toţi oamenii la Mine, pentru ca tot aşa cum Eu am fost înălţat de către oameni, tot astfel oamenii vor fi înălţaţi de către Tatăl, pentru ca să stea înaintea Mea ca să fie judecaţi după faptele lor, fie că ele sunt bune sau rele—", "Şi din cauza aceasta am fost Eu înălţat; de aceea, în acord cu puterea Tatălui, Eu îi voi aduce pe toţi oamenii către Mine pentru ca ei să poată fi judecaţi după faptele lor.", "Şi se va întâmpla că acela care se pocăieşte şi este botezat în numele Meu, acela va fi împlinit; şi dacă el rabdă până la sfârşit, iată, pe el îl voi ţine Eu de nevinovat în faţa Tatălui Meu în ziua când Eu voi sta ca să judec lumea.", "Iar cel care nu îndura până la sfârşit, acela este cel care va fi doborât şi aruncat în foc, de unde el nu se va mai putea întoarce din cauza dreptăţii Tatălui.", "Şi acesta este cuvântul pe care El l-a dat copiilor oamenilor. Şi din această cauză El a împlinit cuvintele pe care El le-a dat; şi El nu minte, ci îndeplineşte toate cuvintele Sale.", "Şi nici un lucru necurat nu poate intra în împărăţia Lui; de aceea, nimic nu va intra în odihna Lui, în afară de aceia care şi-au spălat veşmintele în sângele Meu datorită credinţei lor şi a pocăirii de toate păcatele lor şi a fidelităţii lor până la sfârşit.", "Acum, aceasta este porunca: Pocăiţi-vă, voi cei de la marginile pământului, şi veniţi la Mine şi fiţi botezaţi în numele Meu pentru ca să puteţi fi sfinţiţi prin primirea Duhului Sfânt, pentru ca să puteţi să staţi fără de pată în faţa Mea în ziua din urmă.", "Adevărat, adevărat vă spun Eu vouă, aceasta este Evanghelia Mea; iar voi cunoaşteţi lucrurile pe care trebuie să le faceţi în Biserica Mea; căci lucrurile pe care voi M-aţi văzut pe Mine că le fac, pe acelea trebuie să le faceţi şi voi; căci ceea ce voi M-aţi văzut pe Mine că fac, tot aceea trebuie şi voi să faceţi;", "De aceea, dacă voi faceţi aceste lucruri, binecuvântaţi veţi fi voi, căci veţi fi înălţaţi în ziua din urmă.", "Scrieţi lucrurile pe care le-aţi văzut şi auzit, în afara acelora care sunt interzise.", "Scrieţi faptele acestui popor care va fi, aşa după cum a fost scris, despre ceea ce a fost.", "Căci iată, după cărţile care au fost scrise şi care vor fi scrise va fi judecat acest popor, căci prin ele vor fi faptele lor cunoscute de către oameni.", "Şi iată, toate lucrurile sunt scrise de către Tatăl; de aceea, după cărţile care vor fi scrise va fi judecată lumea.", "Şi să ştiţi că voi veţi fi judecătorii acestui popor, în acord cu judecata pe care Eu o voi da vouă, care va fi dreaptă. De aceea, ce fel de oameni trebuie să fiţi voi? Adevărat vă spun Eu vouă, tot aşa cum sunt Eu.", "Şi acum, Eu Mă duc la Tatăl. Şi adevărat vă spun Eu vouă că tot ceea ce veţi cere Tatălui în numele Meu vă va fi dat vouă.", "De aceea, cereţi şi veţi primi; bateţi şi vi se va deschide; căci acela care cere primeşte; iar aceluia care bate i se va deschide.", "Şi acum iată, bucuria Mea este mare, chiar deplină, datorită vouă şi, de asemenea, datorită acestei generaţii; da, şi chiar şi Tatăl se bucură precum şi toţi îngerii cei sfinţi, datorită vouă şi a acestei generaţii; căci nici una dintre ele nu este pierdută.", "Iată, Eu aş dori ca voi să înţelegeţi; căci Eu am grijă de cei care trăiesc acum în această generaţie; şi nici unul dintre ei nu este pierdut; şi în ei Eu am bucurie deplină.", "Dar iată, Mă întristez din cauza oamenilor celei de-a patra generaţii de la această generaţie, căci ei sunt înrobiţi de el tot aşa cum a fost fiul pierzaniei; căci ei Mă vor vinde pe Mine pentru aur şi pentru argint şi pentru ceea ce molia distruge şi pentru ceea ce hoţul sparge şi fură. Şi în ziua aceea Eu îi voi vizita pe ei, chiar întorcând faptele lor împotriva capului lor.", "Şi s-a întâmplat că după ce Isus a terminat de spus aceste cuvinte, El a spus către ucenicii Săi: Intraţi prin poarta cea îngustă; căci îngustă este poarta şi strâmtă este calea care duce la viaţă; şi puţini vor fi aceia care o vor găsi; dar lată este poarta şi largă este calea care duce la moarte; şi mulţi vor fi aceia care călătoresc pe ea până când noaptea va veni când nici un om nu poate lucra."]}, {"name": "28", "verses": ["Şi s-a întâmplat că atunci când Isus a spus aceste cuvinte, El a spus către ucenicii Săi, unul câte unul, zicându-le: Ce doriţi voi de la Mine după ce Eu sunt dus la Tatăl?", "Şi ei toţi au glăsuit, în afară de trei, zicând: Noi dorim ca, după ce am trăit până la vârsta omului, slujirea noastră la care Tu ne-ai chemat să se poată termina pentru ca noi să putem veni în grabă la Tine, în împărăţia Ta.", "Iar El a spus către ei: Binecuvântaţi sunteţi voi pentru că voi doriţi acest lucru de la Mine; de aceea, după ce veţi fi în vârstă de şaptezeci şi doi de ani, voi veţi veni la Mine în împărăţia Mea; şi în Mine veţi găsi odihna.", "Şi după ce El a vorbit către ei, El s-a întors către cei trei şi a spus către ei: Ce vreţi voi ca Eu să fac pentru voi atunci când Eu sunt dus la Tatăl?", "Şi ei s-au întristat în inimile lor, căci nu îndrăzneau să-I spună Lui ceea ce doreau.", "Iar El a spus către ei: Iată, Eu cunosc gândurile voastre, iar voi aţi dorit lucrul pe care Ioan, cel iubit al Meu, care a fost cu mine în slujirea Mea, l-a dorit de la Mine, înainte ca Eu să fi fost ridicat de către iudei.", "De aceea, mai binecuvântaţi sunteţi voi, căci nu veţi gusta niciodată moartea; ci veţi trăi ca să vedeţi toate lucrările Tatălui către copiii oamenilor chiar până când toate lucrurile vor fi împlinite în acord cu voinţa Tatălui, atunci când Eu voi veni în slava Mea cu puterile cerului.", "Şi voi nu veţi suferi niciodată durerile morţii; ci atunci când Eu voi veni în slava Mea, voi veţi fi transformaţi într-o clipă din mortalitate la nemurire; iar apoi, veţi fi binecuvântaţi în împărăţia Tatălui Meu.", "Şi iarăşi, voi nu veţi avea durere atunci când veţi trăi în carne trupească şi nici supărare, decât pentru păcatele lumii; şi toate acestea le voi face Eu datorită lucrului pe care l-aţi dorit voi de la Mine, căci aţi dorit ca să puteţi aduce sufletele oamenilor la Mine atât timp cât lumea va fi.", "Şi pentru aceasta voi veţi avea bucurie deplină; şi voi veţi fi aşezaţi în împărăţia Tatălui Meu; da, bucuria voastră va fi deplină, tot aşa cum Tatăl Mi-a dat Mie bucurie deplină; şi voi veţi fi tot aşa cum sunt Eu, iar Eu sunt aşa cum este Tatăl; iar Tatăl şi cu Mine suntem una;", "Iar Duhul Sfânt depune mărturie despre Tatăl şi despre Mine; iar Tatăl va da Duhul Sfânt copiilor oamenilor datorită Mie.", "Şi s-a întâmplat că atunci când Isus a spus aceste cuvinte, El a atins pe fiecare dintre ei cu degetul Său, în afară de cei trei care trebuia să rămână, iar apoi a plecat.", "Şi iată, cerurile s-au deschis şi ei au fost luaţi în cer şi au văzut şi auzit lucruri care nu pot fi spuse.", "Şi lor li s-a interzis să vorbească; şi nici nu li s-a dat lor voie să spună lucrurile pe care le-au văzut şi le-au auzit;", "Şi ei nu puteau să spună dacă erau în trupul lor sau în afara trupului lor; căci li se părea că erau schimbaţi la faţă, că erau transformaţi de la acest trup de carne la o stare nemuritoare şi că puteau să vadă lucrurile lui Dumnezeu.", "Dar s-a întâmplat că iarăşi au slujit pe faţa pământului; cu toate acestea, ei nu au slujit despre lucrurile pe care le auziseră şi le văzuseră din cauza poruncii care le fusese dată lor în ceruri.", "Şi acum, eu nu ştiu dacă ei erau muritori sau nemuritori începând cu ziua schimbării lor la faţă;", "Dar eu atât ştiu, că în acord cu scrierile care au fost date—ei au mers pe faţa pământului şi au predicat întregului popor, unind cu Biserica pe oricât de mulţi voiau să creadă în predicile lor, botezându-i, iar toţi cei care au fost botezaţi au primit Duhul Sfânt.", "Şi ei au fost aruncaţi în închisoare de către aceia care nu aparţineau de Biserică. Şi închisorile nu puteau să-i ţină, căci ele se crăpau în două.", "Şi ei au fost aruncaţi în pământ; dar ei au lovit pământul cu cuvântul lui Dumnezeu într-atât, încât prin puterea Lui ei au fost eliberaţi din adâncurile pământului; şi de aceea, ei nu puteau săpa gropi destul de adânci ca să-i ţină pe ei.", "Şi de trei ori au fost aruncaţi ei într-un cuptor, dar nu au păţit nimic.", "Şi de două ori au fost ei aruncaţi într-o groapă cu fiare sălbatice; şi iată, ei s-au jucat cu fiarele aşa cum se joacă un copil cu un miel nou-născut şi nu au păţit nimic.", "Şi s-a întâmplat că în felul acesta s-au dus ei printre toţi oamenii lui Nefi şi au predicat Evanghelia lui Hristos către toţi oamenii de pe faţa ţării; şi ei au fost convertiţi către Domnul şi s-au unit cu Biserica lui Hristos; şi astfel, oamenii acelei generaţii au fost binecuvântaţi în acord cu cuvintul lui Isus.", "Şi acum eu, Mormon, termin de vorbit despre aceste lucruri un timp.", "Iată, eu eram gata să scriu numele acelora care nu trebuia niciodată să guste moartea, dar Domnul mi-a interzis să fac aceasta; de aceea, nu le scriu, căci ele sunt ascunse de lume.", "Dar iată, eu i-am văzut, iar ei mi-au slujit mie.", "Şi iată, ei vor fi printre neamuri, iar neamurile nu-i vor cunoaşte.", "Ei, de asemenea, vor fi printre iudei, iar iudeii nu-i vor cunoaşte.", "Şi se va întâmpla, atunci când Domnul va găsi potrivit în înţelepciunea Sa, ca ei să slujească tuturor triburilor împrăştiate ale lui Israel, precum şi tuturor naţiunilor, neamurilor, limbilor şi popoarelor; şi vor aduce către Isus multe suflete dintre ei pentru ca dorinţa lor să fie împlinită, precum şi datorită puterii de convingere a lui Dumnezeu care este în ei.", "Şi ei sunt ca şi îngerii lui Dumnezeu; şi dacă ei se vor ruga Tatălui în numele lui Isus, atunci ei vor putea să se arate oricărui om pe care ei îl vor socoti bun.", "De aceea, mari şi minunate lucruri vor fi făcute de către ei înainte de ziua cea mare a venirii, când toţi oamenii vor sta cu siguranţă în faţa scaunului de judecată al lui Hristos;", "Da, chiar şi printre neamuri va fi o mare şi minunată lucrare făcută de către ei înainte de acea zi de judecată.", "Şi dacă aveţi scripturile care fac o relatare completă despre toate faptele minunate ale lui Hristos, atunci veţi şti, în acord cu cuvintele lui Hristos, că aceste lucruri cu siguranţă se vor întâmpla.", "Şi vai de acela care nu va asculta de cuvintele lui Isus şi ale acelora pe care El i-a ales şi i-a trimis printre ei; căci oricine care nu va primi cuvintele lui Isus şi cuvintele acelora pe care El i-a trimis, nu-L va primi pe El; şi de aceea, El nu-l va primi pe el în ziua din urmă;", "Şi ar fi mai bine pentru ei dacă nu s-ar fi născut. Căci credeţi voi că faceţi să înceteze dreptatea unui Dumnezeu mâniat, care a fost călcat în picioare de oameni pentru ca prin aceasta salvarea să poată veni?", "Şi acum iată, aşa cum eu am spus despre aceia pe care Domnul i-a ales, da, şi anume cei trei care au fost luaţi în ceruri, despre care eu nu ştiu dacă erau curăţaţi din mortalitate în nemurire—", "Dar iată, de când eu am scris, L-am întrebat pe Domnul, iar El mi-a făcut cunoscut mie cum că trebuie să fie o schimbare a trupurilor lor sau altfel spus, ei ar trebui să guste moartea;", "De aceea, pentru ca ei să nu guste moartea, o schimbare a fost făcută asupra trupurilor lor pentru ca ei să nu sufere nici durere şi nici supărare, în afară de durerea şi supărarea pentru păcatele lumii.", "Acum, această schimbare nu era la fel de mare ca aceea care se va întâmpla în ziua din urmă; dar a fost o schimbare făcută asupra lor, în aşa fel încât Satana să nu poată să aibă nici o putere asupra lor, pentru ca el să nu poată să-i ispitească pe ei; iar ei au fost sfinţiţi în carne pentru ca să fie sfinţi şi pentru ca puterile pământului să nu poată să-i captureze.", "Şi în starea aceasta trebuia ei să rămână până în ziua judecăţii lui Hristos; şi în ziua aceea, ei trebuia să primească o schimbare şi mai mare şi să fie primiţi în Împărăţia Tatălui din care să nu mai iasă, ci să locuiască cu Dumnezeu în ceruri în vecii vecilor."]}, {"name": "29", "verses": ["Şi acum iată, vă spun eu vouă că atunci când Domnul va găsi de cuviinţă, în înţelepciunea Sa, ca aceste spuse să ajungă până la neamuri în acord cu cuvântul Său, atunci voi puteţi să aflaţi că legământul, pe care Tatăl l-a făcut cu copiii lui Israel în legătură cu restaurarea lor în ţara moştenirii lor, a început deja să se înfăptuiască.", "Şi voi puteţi afla despre cuvintele Domnului, care au fost spuse de către profeţii cei sfinţi, că vor fi toate împlinite; şi voi nu trebuie să spuneţi că Domnul Îşi întârzie venirea la copiii lui Israel.", "Şi voi nu trebuie să credeţi în inima voastră despre cuvintele care au fost spuse că sunt deşarte, căci iată, Domnul Îşi va aduce aminte de legământul pe care l-a făcut cu poporul Său din casa lui Israel.", "Şi atunci când voi veţi vedea aceste spuse adeverindu-se printre voi, atunci voi nu va mai trebui să dispreţuiţi faptele Domnului, căci sabia dreptăţii Lui este în mâna Lui dreaptă; şi iată, în ziua aceea, dacă veţi dispreţui faptele Domnului, atunci El va face ca aceasta să vină asupra voastră.", "Vai de cel care dispreţuieşte faptele Domnului; da, vai de cel care Îl va tăgădui pe Hristos şi faptele Lui!", "Da, vai de cel care va tăgădui revelaţiile Domnului şi care va spune că Domnul nu mai lucrează prin revelaţii sau prin profeţie, sau prin daruri sau prin limbi, sau prin tămăduiri sau prin puterea Duhului Sfânt!", "Da, şi vai de cel care în ziua aceea va spune, pentru a primi câştig, că nu poate să fie nici o minune făcută de Isus Hristos; căci acela care face aceasta va ajunge ca fiul pierzaniei, pentru care nu a fost nici o îndurare, în acord cu cuvântul lui Hristos!", "Da, şi voi nu va trebui să mai insultaţi sau să dispreţuiţi, sau să vă bateţi joc de iudei şi nici de urmaşii casei lui Israel; căci iată, Domnul Îşi va aduce aminte de legământul Său cu ei şi le va face lor aşa cum El a jurat.", "De aceea, voi nu trebuie să credeţi că puteţi întoarce mâna cea dreaptă a Domnului către cea stângă pentru ca El să nu poată executa judecata pentru împlinirea legământului pe care El l-a făcut cu casa lui Israel."]}, {"name": "30", "verses": ["Ascultaţi, o, voi neamuri, şi auziţi cuvintele lui Isus Hristos, Fiul Dumnezeului celui Viu, cuvinte pe care El mi-a poruncit să le spun despre voi, căci iată, El mi-a poruncit să scriu, zicând:", "Întoarceţi-vă, voi toate neamurile, de la căile voastre păcătoase; şi pocăiţi-vă de faptele voastre rele, de minciunile voastre şi de înşelăciunile voastre, de curviile voastre şi de ororile voastre tăinuite, de idolatriile voastre şi de crimele voastre, de vicleşugurile voastre preoţeşti şi de invidiile voastre, de conflictele voastre şi de toate ticăloşiile voastre şi de lucrurilor voastre abominabile; şi veniţi la Mine şi fiţi botezaţi în numele Meu pentru ca să puteţi primi iertarea păcatelor voastre şi să fiţi umpluţi de Duhul Sfânt, pentru ca să puteţi fi număraţi împreună cu poporul Meu, care este din casa lui Israel."]}]}, "4-nephi": {"name": "4 Nefi", "chapters": [{"name": "1", "verses": ["Şi s-a întâmplat că cel de-al treizeci şi patrulea an a trecut, precum şi cel de-al treizeci şi cincilea; şi iată că ucenicii lui Isus au format o Biserică a lui Hristos în toate ţările dimprejur. Şi toţi aceia care au venit la ei şi s-au pocăit de păcatele lor au fost botezaţi în numele lui Isus; şi ei, de asemenea, au primit Duhul Sfânt.", "Şi s-a întâmplat că în cel de-al treizeci şi şaselea an, oamenii erau cu toţii convertiţi la Domnul, pe toată faţa ţării, atât nefiţii, cât şi lamaniţii; şi nu erau nici un fel de conflicte şi certuri între ei, iar fiecare om se purta cu dreptate faţă de celălalt.", "Şi ei au avut toate lucrurile în comun; de aceea, nu erau nici bogaţi şi nici săraci, nici subjugaţi şi nici liberi, ci cu toţii erau liberi şi părtaşi ai darului ceresc.", "Şi s-a întâmplat că şi cel de-al treizeci şi şaptelea an a trecut, de asemenea, iar în ţară încă mai continua să fie pace.", "Şi erau multe fapte mari şi minunate făcute de către ucenicii lui Isus, într-atât, încât ei au vindecat pe bolnavi şi au înviat morţi şi i-au făcut pe cei schilozi să umble, iar pe cei orbi să-şi capete vederea, iar pe cei surzi să audă; şi ei au făcut tot felul de minuni printre copiii oamenilor. Şi nu făceau minunile decât în numele lui Isus.", "Şi astfel a trecut cel de-al treizeci şi optulea an, precum şi cel de-al treizeci şi nouălea şi cel de-al patruzeci şi unulea şi cel de-al patruzeci şi doilea; da, chiar până când au trecut patruzeci şi nouă de ani şi, de asemenea, al cincizeci şi unulea şi al cincizeci şi doilea; da, şi chiar până când cincizeci şi nouă de ani au trecut.", "Şi Domnul a făcut ca ei să prospere foarte mult în ţară; da, într-atât, încât ei iarăşi au zidit oraşe acolo unde oraşele fuseseră arse.", "Da, chiar şi oraşul Zarahemla l-au zidit din nou.", "Dar au fost multe oraşe care fuseseră scufundate, iar apele veniseră peste ele; de aceea, aceste oraşe nu au putut să fie renovate.", "Şi acum iată, s-a întâmplat că poporul lui Nefi a devenit puternic şi s-a înmulţit nespus de repede; şi a devenit un popor nespus de frumos şi plăcut la înfăţişare.", "Şi ei au fost căsătoriţi şi au fost daţi pentru căsătorie şi au fost binecuvântaţi în acord cu mulţimea făgăduielilor pe care Domnul le făcuse lor.", "Şi ei nu au mai umblat după felul ritualurilor şi rânduielilor legii lui Moise; ci au umblat după poruncile pe care le primiseră de la Domnul Dumnezeul lor, continuând în postire şi rugăciuni şi adunându-se laolaltă deseori ca să se roage şi să audă cuvântul Domnului.", "Şi s-a întâmplat că nu a fost nici un conflict între oameni în toată ţara; ci s-au întâmplat mari minuni făcute de ucenicii lui Isus.", "Şi s-a întâmplat că cel de-al şaptezeci şi unulea an a trecut, precum şi cel de-al şaptezeci şi doilea an, da, şi în sfârşit, până când cel de-al şaptezeci şi nouălea an a trecut; da, chiar şi o sută de ani au trecut, iar ucenicii lui Isus, pe care El îi alesese, se duseseră cu toţii în paradisul lui Dumnezeu, în afară de cei trei care trebuia să rămână; şi alţi ucenici au fost rânduiţi în locul lor; şi, de asemenea, mulţi din acea generaţie muriseră.", "Şi s-a întâmplat că nu era nici un conflict în ţară datorită dragostei lui Dumnezeu care trăieşte în inimile oamenilor.", "Şi nu erau nici invidie, nici certuri, nici tumulturi, nici curvii, nici minciuni, nici crime sau alte feluri de necurăţenii; şi cu siguranţă nu a putut să fie nici un popor mai fericit printre toate popoarele care au fost făcute de către mâna lui Dumnezeu.", "Nu era nici un tâlhar sau ucigaş; şi, de asemenea, nu era nici un lamanit sau vreun fel de—iţi; ci ei cu toţii erau ca unul singur, copiii lui Hristos şi moştenitorii împărăţiei lui Dumnezeu.", "Şi cât erau ei de binecuvântaţi! Căci Domnul i-a binecuvântat pe ei în toate faptele lor; da, şi anume, au fost binecuvântaţi şi au prosperat până când o sută zece ani au trecut; iar cei din prima generaţie de după Hristos au murit, iar în ţară nu era nici un conflict.", "Şi s-a întâmplat că Nefi, acela care a păstrat această cronică din urmă (şi el le-a păstrat pe plăcile lui Nefi), a murit, iar fiul lui, Amos, le-a păstrat în locul lui; şi el le-a păstrat, de asemenea, pe plăcile lui Nefi.", "Şi le-a păstrat timp de optzeci şi patru de ani şi încă mai era pace în ţară, în afară de o parte mică din popor care s-a revoltat din Biserică şi şi-a luat numele de lamaniţi; de aceea, au început iarăşi să fie lamaniţi în ţară.", "Şi s-a întâmplat că şi Amos a murit (şi aceasta s-a întâmpla o sută nouăzeci şi patru de ani de la venirea lui Hristos), iar fiul lui, Amos, a păstrat cronica în locul lui; şi el, de asemenea, a păstrat-o pe plăcile lui Nefi; şi aceasta, de asemenea, a fost scrisă în cartea lui Nefi, care este această carte.", "Şi s-a întâmplat că două sute de ani au trecut; iar din a doua generaţie au murit cu toţii, în afară de câţiva.", "Şi acum eu, Mormon, aş dori ca voi să ştiţi că poporul s-a înmulţit într-atât, încât s-au răspândit pe toată faţa ţării şi că au devenit foarte bogaţi, datorită prosperităţii lor în Hristos.", "Şi acum, în acest al două sute unulea an, au început să fie printre ei unii care erau înălţaţi în mândrie, cum ar fi purtarea de veşminte scumpe şi a tot felul de perle fine, precum şi a tot felul de lucruri lumeşti.", "Şi de la acel timp încolo, ei nu au mai avut bucatele şi avuţiile lor în comun.", "Şi ei au început să fie împărţiţi în clase; şi au început să zidească biserici pentru ei înşişi pentru ca să capete câştig; şi au început să tăgăduiască Biserica cea adevărată a lui Hristos.", "Şi s-a întâmplat că atunci când două sute zece ani au trecut, au fost multe biserici în ţară; da, au fost multe biserici care pretindeau a-L cunoaşte pe Hristos şi totuşi tăgăduiau cea mai mare parte a Evangheliei într-atât, încât ei au căpătat tot felul de ticăloşii şi au administrat ceea ce era sfânt acelora cărora le era interzis pentru că erau nevrednici.", "Şi această Biserică s-a înmulţit nespus de mult din cauza nedreptăţii şi din cauza puterii lui Satana care pusese stăpânire pe inimile lor.", "Şi iarăşi, mai era încă o altă Biserică care L-a tăgăduit pe Hristos; şi ei au persecutat Biserica cea adevărată a lui Hristos din cauza umilinţei şi a credinţei sale în Hristos; şi i-au dispreţuit pe ei din cauza multor minuni care erau făcute printre ei.", "De aceea, au exercitat putere şi autoritate asupra ucenicilor lui Isus care rămăseseră cu ei şi i-au aruncat pe ei în închisoare; dar, prin puterea cuvântului lui Dumnezeu care era într-înşii, închisorile s-au crăpat în două, iar ei au mers şi au făcut multe minuni mari printre ei.", "Cu toate acestea şi în ciuda tuturor acestor minuni, oamenii şi-au împietrit inimile şi au căutat să-i ucidă pe ei, tot aşa cum iudeii din Ierusalim au căutat să-L ucidă pe Isus, în acord cu cuvântul Lui.", "Şi ei i-au aruncat pe ei în cuptoarele de foc, iar ei au ieşit afară fără să fi fost atinşi.", "Şi ei, de asemenea, i-au aruncat pe ei în gropile fiarelor sălbatice, iar ei s-au jucat cu fiarele sălbatice tot aşa cum se joacă un copil cu un miel; şi ei au ieşit dintre fiare fără să fi fost atinşi.", "Cu toate acestea, oamenii şi-au împietrit inimile, căci erau conduşi de către mulţi preoţi şi profeţi neadevăraţi ca să zidească multe biserici şi să facă multe feluri de nedreptăţi. Şi ei i-au lovit pe oamenii lui Isus; dar poporul lui Isus nu a lovit înapoi. Şi astfel ei au rătăcit în necredinţă şi ticăloşie, de la an la an, chiar până când cel de-al două sute treizecilea an a trecut.", "Şi acum s-a întâmplat că în acest an, în cel de-al două sute treizeci şi unulea an, a fost o mare separare în popor.", "Şi s-a întâmplat că în acest an un popor s-a ridicat, care se numea nefiţi, iar oamenii lui erau credincioşi adevăraţi în Hristos; iar printre ei erau cei care fuseseră numiţi de către lamaniţi—iacoviţii şi iosefiţii şi zoramiţii;", "De aceea, credincioşii cei adevăraţi în Hristos, precum şi cei care-L preamăreau cu adevărat pe Hristos (printre care erau cei trei ucenici ai lui Isus care trebuia să rămână) au fost numiţi nefiţi şi iacoviţi şi iosefiţi şi zoramiţi.", "Şi s-a întâmplat că aceia care au respins Evanghelia, au fost numiţi lamaniţi şi lemueliţi şi ismaeliţi; şi ei nu au rătăcit în necredinţă, dar s-au revoltat cu bună ştire împotriva Evangheliei lui Hristos; şi i-au învăţat pe copiii lor cum că nu trebuie să creadă, tot aşa cum strămoşii lor de la început se rătăciseră.", "Şi aceasta s-a întâmplat din cauza ticăloşiei şi a lucrurilor abominabile ale taţilor lor, aşa cum s-a întâmplat la început. Şi ei au fost învăţaţi să-i urască pe copiii lui Dumnezeu, tot aşa cum lamaniţii au fost învăţaţi să-i urască pe copiii nefiţilor de la început.", "Şi s-a întâmplat că două sute patruzeci şi patru de ani au trecut şi astfel au fost treburile poporului. Iar partea cea mai ticăloasă a poporului a devenit foarte puternică şi a devenit cu mult mai numeroasă decât poporul lui Dumnezeu.", "Şi ei încă au mai continuat să zidească biserici pentru ei înşişi şi să le împodobească cu tot felul de lucruri preţioase. Şi astfel au trecut două sute cincizeci de ani şi, de asemenea, două sute şaizeci de ani.", "Şi s-a întâmplat că partea cea ticăloasă a poporului a început iarăşi să organizeze jurămintele şi combinaţiile secrete ale lui Gadianton.", "Şi, de asemenea, oamenii care erau numiţi poporul lui Nefi au început să fie trufaşi în inimile lor din cauza bogăţiilor lor nespus de mari şi să devină răi la fel ca şi fraţii lor, lamaniţii.", "Şi începând de la acest timp, Ucenicii au început să sufere pentru păcatele lumii.", "Şi s-a întâmplat că atunci când trei sute de ani au trecut, atât poporul nefiţilor, cât şi lamaniţii deveniseră foarte ticăloşi, unul la fel ca celălalt.", "Şi s-a întâmplat că tâlharii lui Gadianton s-au răspândit peste toată faţa ţării; şi nimeni nu era drept, în afară de ucenicii lui Isus. Şi ei au depozitat aur şi argint din abundenţă şi au făcut tot felul de negoţuri.", "Şi s-a întâmplat că, după ce trei sute cinci ani au trecut (iar poporul încă mai rămăsese în ticăloşie), Amos a murit; iar fratele său, Amaron, a păstrat cronica în locul lui.", "Şi s-a întâmplat că, atunci când trei sute douăzeci de ani au trecut, Amaron, fiind constrâns de Duhul Sfânt, a ascuns cronicile sfinte—da, şi anume toate cronicile sfinte care fuseseră transmise din generaţie în generaţie, care erau sfinte—chiar până în cel de-al trei sute douăzecilea an de la venirea lui Hristos.", "Şi el le-a ascuns la Domnul, pentru ca ele să apară iarăşi acelora care sunt urmaşii casei lui Iacov, în acord cu profeţiile şi făgăduielile Domnului. Şi astfel este sfârşitul cronicii lui Amaron."]}]}, "mormon": {"name": "Mormon", "chapters": [{"name": "1", "verses": ["Şi acum eu, Mormon, fac o cronică a lucrurilor pe care eu le-am văzut şi auzit şi o numesc Cartea lui Mormon.", "Şi cam la timpul când Amaron a ascuns cronicile pentru Domnul, el a venit la mine (vârsta mea fiind cam de zece ani, şi eu am început să fiu învăţat întrucâtva după felul învăţăturii poporului meu), iar Amaron a spus către mine: Eu văd că tu eşti un copil serios şi iute în a observa;", "De aceea, atunci când vei fi cam de douăzeci şi patru de ani, aş dori ca tu să-ţi aduci aminte de lucrurile pe care le-ai observat despre acest popor; şi când vei fi la vârsta aceea, du-te în ţara Antum, la dealul care va fi numit Şim; şi acolo am pus eu în Domnul toate inscripţiile sfinte despre acest popor.", "Şi iată, tu să iei plăcile lui Nefi la tine, iar pe celelalte să le laşi în locul în care sunt; şi tu să înscrii pe plăcile lui Nefi toate lucrurile pe care le-ai observat despre acest popor.", "Iar eu, Mormon, fiind un urmaş al lui Nefi (şi numele tatălui meu a fost Mormon), îmi aduc aminte de lucrurile pe care Amaron mi le-a poruncit.", "Şi s-a întâmplat că eu având unsprezece ani, am fost dus de către tatăl meu în ţara de la miazăzi şi anume în ţara lui Zarahemla.", "Toată faţa ţării fusese acoperită de clădiri, iar poporul era aproape tot atât de numeros ca nisipul mării.", "Şi s-a întâmplat că în acel an a început un război între nefiţi, care îi cuprindeau pe nefiţi şi iacoviţi, şi iosefiţi şi zoramiţi; iar acest război era între nefiţi şi lamaniţi, lemueliţi şi ismaeliţi.", "Acum, lamaniţii şi lemueliţii şi ismaeliţii erau numiţi lamaniţi, iar cele două tabere erau nefiţii şi lamaniţii.", "Şi s-a întâmplat că războiul a început să fie între ei la graniţele Zarahemlei, lângă apele lui Sidon.", "Şi s-a întâmplat că nefiţii adunaseră laolaltă un mare număr de oameni, chiar mai mulţi de treizeci de mii. Şi s-a întâmplat că ei au avut în acelaşi an un număr de bătălii în care nefiţii i-au bătut pe lamaniţi şi au ucis pe mulţi dintre ei.", "Şi s-a întâmplat că lamaniţii şi-au abandonat planul; şi pacea a fost instaurată în ţară; iar pacea a durat timp de aproape patru ani, când nu a fost nici o vărsare de sânge.", "Dar ticăloşia a predominat pe faţa întregii ţări, într-atât, încât Domnul i-a luat pe ucenicii Săi preaiubiţi, iar faptele de minuni şi vindecări au încetat din cauza nedreptăţii poporului.", "Şi nu au mai fost nici un fel de daruri de la Domnul şi Duhul Sfânt nu s-a mai pogorât asupra nimănui din cauza ticăloşiei şi necredinţei lor.", "Iar eu, fiind de cincisprezece ani şi fiind serios de felul meu, de aceea, am fost eu vizitat de către Domnul şi am gustat şi am cunoscut bunătatea lui Isus.", "Şi m-am apucat să predic spre popor, dar gura mi-a fost închisă şi mi s-a interzis să le predic lor; căci iată, ei s-au răzvrătit cu bunăvoie împotriva Dumnezeului lor; şi Ucenicii cei iubiţi au fost luaţi de acolo din ţară din cauza nedreptăţii lor.", "Dar eu am rămas printre ei, însă mi s-a interzis să le predic lor din cauza împietririi inimilor lor; şi din cauza împietririi inimilor lor ţara a fost blestemată din cauza lor.", "Şi aceşti tâlhari de-ai lui Gadianton, care erau printre lamaniţi, au împânzit ţara într-atât, încât locuitorii ei au început să-şi ascundă comorile în pământ; şi ele au devenit alunecoase pentru că Domnul blestemase ţara; iar ei n-au putut nici să le ţină şi nici să le capete iară.", "Şi s-a întâmplat că au fost vrăjitorii şi farmece şi magii; şi puterea celui rău a lucrat pe toată faţa ţării chiar până la îndeplinirea tuturor cuvintelor lui Abinadi, precum şi ale lui Samuel Lamanitul."]}, {"name": "2", "verses": ["Şi s-a întâmplat că în acelaşi an a început iarăşi un război între nefiţi şi lamaniţi. Şi în ciuda faptului că eu eram tânăr, eram înalt la statură; de aceea, poporul lui Nefi m-a ales pe mine ca să fiu conducătorul lor sau conducătorul oştirilor lor.", "De aceea, s-a întâmplat că în cel de-al şaisprezecelea an al vieţii mele, am pornit eu în fruntea unei oştiri a nefiţilor împotriva lamaniţilor; aşadar, trei sute şi douăzeci şi şase de ani trecuseră.", "Şi s-a întâmplat că în cel de-al trei sute douăzeci şi şaptelea an, lamaniţii au venit asupra noastră cu putere foarte mare, într-atât, încât ei au înspăimântat oştirile mele; de aceea, ei nu au vrut să se lupte şi au început să se retragă către ţinuturile de la miazănoapte.", "Şi s-a întâmplat că noi am mers în oraşul Angola şi am pus stăpânire pe oraş şi am făcut pregătiri să ne apărăm împotriva lamaniţilor. Şi s-a întâmplat că noi am fortificat oraşul cu toată puterea noastră; dar cu toate fortificaţiile noastre, lamaniţii au tăbărât asupra noastră şi ne-au alungat din oraş.", "Şi ei, de asemenea, ne-au alungat pe noi din ţara lui David.", "Şi noi am mers şi am ajuns în ţara lui Ioşua, care era la graniţa de la apus, lângă malul mării.", "Şi s-a întâmplat că noi am adunat laolaltă pe oamenii noştri cât de repede a fost posibil pentru ca să fie cu toţii într-un singur grup.", "Dar iată, ţara era plină de tâlhari şi de lamaniţi; şi cu toată distrugerea care atârna peste poporul meu, ei nu s-au pocăit de faptele lor rele; de aceea, a fost sânge şi măcel răspândit pe toată faţa ţării, atât în partea nefiţilor, cât şi în partea lamaniţilor; şi a fost o revoluţie completă peste tot, pe toată faţa ţării.", "Şi acum, lamaniţii aveau un rege, iar numele lui era Aaron; şi el a venit împotriva noastră cu o oştire de patruzeci şi patru de mii. Şi iată, eu i-am stat împotrivă cu patruzeci şi două de mii. Şi s-a întâmplat că eu l-am bătut pe el cu oştirea mea încât el a fugit din faţa mea. Şi iată, toate acestea s-au întâmplat; şi trei sute şi treizeci de ani au trecut.", "Şi s-a întâmplat că nefiţii au început să se pocăiască de nedreptatea lor şi au început să strige chiar aşa cum a fost profeţit de către Samuel, profetul; căci iată, nici un om nu a putut să păstreze ceea ce era al său, din cauza hoţilor şi a tâlharilor şi ucigaşilor, precum şi a magiei şi vrăjitoriei care erau în ţară.", "Astfel au început să fie jeluiri şi plângeri în toată ţara din cauza acestor lucruri şi mai ales printre poporul lui Nefi.", "Şi s-a întâmplat că atunci când eu, Mormon, am văzut jeluirile şi plângerile lor şi supărarea lor în faţa Domnului, inima mea a început să se bucure în sinea mea, cunoscând îndurarea şi suferinţele îndelungate ale Domnului, crezând de aceea că El va fi îndurator cu ei pentru ca ei să devină iarăşi un popor drept.", "Dar iată, bucuria aceasta a mea a fost deşartă, căci întristarea lor nu era pentru pocăinţă datorită bunătăţii lui Dumnezeu; ci era mai degrabă întristarea celui osândit, pentru că Domnul nu permitea întotdeauna ca ei să ia fericirea în păcat.", "Şi ei nu au venit la Isus cu inimile frânte şi cu spiritele smerite, ci L-au blestemat pe Dumnezeu şi au dorit să moară. Cu toate acestea, ei erau gata să se lupte cu săbiile pentru vieţile lor.", "Şi s-a întâmplat că întristarea mea s-a întors iarăşi către mine şi eu am văzut că ziua harului trecuse pentru ei, atât în ceea ce priveşte timpul, cât şi spiritul; căci eu am văzut pe mii dintre ei doborâţi la pământ în răzvrătire deschisă împotriva Dumnezeului lor şi adunaţi în movile ca balega pe toată faţa ţării. Şi astfel au trecut trei sute şi patruzeci şi patru de ani.", "Şi s-a întâmplat că în cel de-al trei sute patruzeci şi cincilea an, nefiţii au început să fugă din faţa lamaniţilor; şi ei au fost urmăriţi chiar până când au ajuns în ţara lui Iaşon, înainte ca să fi fost posibil să fie opriţi în retragerea lor.", "Iar acum, oraşul lui Iaşon era aproape de ţara unde Amaron depozitase cronicile potrivit spuselor Domnului pentru ca ele să nu poată fi distruse. Şi iată, eu m-am dus în acord cu cuvântul lui Amaron şi am luat plăcile lui Nefi şi am făcut o cronică în acord cu cuvintele lui Amaron.", "Şi am făcut o relatare completă pe plăcile lui Nefi despre toate ticăloşiile şi lucrurile abominabile; dar eu am interzis ca pe aceste plăci să se facă o relatare completă despre ticăloşia şi lucrurile lor abominabile căci iată, în faţa ochilor mei era o scenă continuă de ticăloşie şi de lucruri abominabile, chiar din timpul când eu am fost îndeajuns de matur ca să mă port ca un bărbat.", "Şi vai mie din cauza ticăloşiei lor; căci inima mea a fost umplută de întristare din cauza ticăloşiei lor în toate zilele mele; cu toate acestea, eu ştiu că voi fi înălţat în ziua din urmă.", "Şi s-a întâmplat că în acest an, poporul lui Nefi a fost iarăşi fugărit şi alungat. Şi s-a întâmplat că noi am fost alungaţi până când am ajuns în ţara de la miazănoapte care se numea Sem.", "Şi s-a întâmplat că noi am fortificat oraşul Sem şi am adunat în el atât de mulţi oameni cât a fost posibil pentru ca poate să-i putem salva pe ei de la distrugere.", "Şi s-a întâmplat că în cel de-al trei sute patruzeci şi şaselea an, ei au început să năvălească iarăşi peste noi.", "Şi s-a întâmplat că eu am vorbit poporului meu şi i-am îndemnat pe ei cu multă energie să stea cu curaj înaintea lamaniţilor şi să lupte pentru nevestele lor şi pentru copiii lor, pentru casele lor şi pentru căminele lor.", "Iar cuvintele mele i-au întărit pe ei întrucâtva în curaj, într-atât, încât nu au fugit din faţa lamaniţilor, ci au stat cu curaj împotriva lor.", "Şi s-a întâmplat că noi ne-am luptat cu o oştire de treizeci de mii împotriva unei oştiri de cincizeci de mii. Şi s-a întâmplat că noi am stat în faţa lor cu o asemenea tărie încât ei au fugit din faţa noastră.", "Şi s-a întâmplat că, atunci când ei au fugit, noi i-am urmărit cu oştirile noastre şi i-am înfruntat iarăşi şi i-am bătut; cu toate acestea, puterea Domnului nu a fost cu noi; da, noi am fost lăsaţi singuri, căci Spiritul Domnului nu a trăit în noi; de aceea, noi am devenit slabi la fel ca şi fraţii noştri.", "Iar inima mea s-a întristat din cauza acestei mari calamităţi a poporului meu, din cauza ticăloşiei şi a lucrurilor lor abominabile. Dar iată, noi am mers împotriva lamaniţilor şi a tâlharilor lui Gadianton până când am pus iarăşi stăpânire pe pământurile moştenirii noastre.", "Şi cel de-al trei sute patruzeci şi nouălea an a trecut. Iar în cel de-al trei sute cincizecilea an, noi am încheiat un tratat cu lamaniţii şi cu tâlharii lui Gadianton, prin care pământurile moştenirii noastre au fost împărţite.", "Şi lamaniţii ne-au dat nouă ţinutul de la miazănoapte, da, şi anume trecerea cea îngustă care ducea la ţinutul de la miazăzi. Iar noi le-am dat lamaniţilor tot ţinutul de la miazăzi."]}, {"name": "3", "verses": ["Şi s-a întâmplat că lamaniţii nu au mai venit să se lupte iarăşi până când alţi zece ani au trecut. Şi iată, eu i-am folosit pe oamenii mei, nefiţii, ca să pregătească ţinuturile lor şi oştirile lor pentru timpul de bătălie.", "Şi s-a întâmplat că Domnul mi-a spus: Strigă acestui popor—Pocăiţi-vă şi veniţi la Mine şi fiţi botezaţi şi zidiţi iarăşi Biserica Mea şi atunci voi veţi fi cruţaţi.", "Iar eu am strigat către acest popor, dar a fost în zadar; şi ei nu şi-au dat seama că Domnul îi cruţase pe ei şi le dăduse lor o şansă să se pocăiască. Şi iată, ei şi-au întărit inimile împotriva Domnului Dumnezeul lor.", "Şi s-a întâmplat că, după ce acest al zecelea an a trecut, făcând în total trei sute şaizeci de ani de la venirea lui Hristos, regele lamaniţilor mi-a trimis mie o epistolă care m-a anunţat cum că ei se pregăteau iarăşi să se lupte împotriva noastră.", "Şi s-a întâmplat că eu am făcut ca poporul meu să se adune laolaltă în ţara Pustiu, într-un oraş care era la graniţele de lângă trecătoarea cea îngustă care ducea către ţinutul de la miazăzi.", "Şi acolo ne-am instalat noi oştirile noastre pentru ca să putem să oprim oştirile lamaniţilor, pentru ca ei să nu poată să pună stăpânire pe nici unul dintre pământurile noastre; de aceea noi ne-am fortificat împotriva lor cu toată puterea.", "Şi s-a întâmplat că în cel de-al trei sute şaizeci şi unulea an, lamaniţii au năvălit asupra oraşului Pustiu ca să se lupte împotriva noastră; şi s-a întâmplat că în anul acela noi i-am bătut pe ei, într-atât, încât ei s-au întors iarăşi în ţinuturile lor.", "Şi în cel de-al trei sute şaizeci şi doilea an, ei au năvălit iarăşi ca să se lupte. Iar noi i-am învins iarăşi şi am ucis un număr mare dintre ei, iar morţii lor au fost aruncaţi în mare.", "Iar acum, din cauza acestui lucru mare pe care nefiţii, poporul meu, l-au făcut, ei au început să se mândrească cu puterea lor şi să jure în faţa cerurilor cum că ei se vor răzbuna pentru sângele fraţilor lor care fuseseră ucişi de către duşmanii lor.", "Şi ei au jurat pe ceruri, precum şi pe tronul lui Dumnezeu că se vor duce la luptă împotriva duşmanilor lor şi că îi vor distruge pe ei de pe faţa pământului.", "Şi s-a întâmplat că eu, Mormon, am refuzat cu străşnicie de la acest timp încolo să mai fiu comandantul şi conducătorul acestui popor din cauza ticăloşiei şi a lucrurilor sale abominabile.", "Iată, eu i-am condus pe ei; fără a ţine seama de ticăloşia lor i-am condus eu pe ei de multe ori în lupte şi i-am iubit în acord cu iubirea lui Dumnezeu care era în mine, cu toată inima mea; iar sufletul meu fusese vărsat în rugăciune către Dumnezeul meu pentru ei cât era ziua de lungă; şi totuşi, aceasta a fost fără credinţă, din cauza împietririi inimilor lor.", "Şi de trei ori i-am eliberat eu pe ei din mâinile duşmanilor lor, iar ei nu s-au pocăit de păcatele lor.", "Şi atunci când ei au jurat pe tot ceea ce le fusese lor interzis de către Domnul şi Salvatorul nostru Isus Hristos că se vor duce să se lupte cu duşmanii lor şi să se răzbune pentru sângele fraţilor lor, iată, glasul Domnului a venit către mine, zicând:", "Răzbunarea este a Mea, şi Eu voi răsplăti; şi pentru că acest popor nu s-a pocăit după ce Eu l-am eliberat, el va fi alungat de pe faţa pământului.", "Şi s-a întâmplat că eu am refuzat cu străşnicie să mă ridic împotriva duşmanilor mei; şi am făcut chiar aşa cum îmi poruncise Domnul; şi am stat ca un martor nemişcat ca să arăt lumii întregi lucrurile pe care eu le-am văzut şi auzit, în acord cu manifestările Spiritului care dăduse mărturie despre lucrurile care vor veni.", "De aceea, eu vă scriu vouă, neamurilor, precum şi ţie, casă a lui Israel, că atunci când lucrarea va începe, voi va trebui să fiţi gata să vă pregătiţi să vă întoarceţi în ţara moştenirii voastre;", "Da, iată, eu scriu către toate marginile pământului; da, către voi, cele douăsprezece triburi ale lui Israel, care veţi fi judecate după faptele voastre de către cei doisprezece pe care Isus i-a ales ca să fie Ucenicii Săi în ţara Ierusalimului.", "Şi eu scriu, de asemenea, către rămăşiţa acestui popor, care, de asemenea, va fi judecată de către cei doisprezece pe care Isus i-a ales în ţara aceasta; şi ei vor fi judecaţi de către ceilalţi doisprezece pe care Isus i-a ales în ţara Ierusalimului.", "Şi aceste lucruri mi le-a arătat mie Spiritul; de aceea, vă scriu eu vouă tuturor. Şi din cauza aceasta vă scriu eu vouă pentru ca să ştiţi că voi cu toţii va trebui să staţi în faţa scaunului de judecată al lui Hristos, da, fiecare suflet care aparţine întregii familii omeneşti a lui Adam; şi voi trebuie să staţi şi să fiţi judecaţi după faptele voastre, fie că ele sunt bune sau rele;", "Şi, de asemenea, pentru ca voi să puteţi crede în Evanghelia lui Isus Hristos pe care-o veţi avea printre voi; şi, de asemenea, pentru ca Iudeii, poporul legământului Domnului, să aibă altă mărturie, în afară de Acela pe care ei L-au văzut şi L-au auzit, cum că Isus pe care ei L-au ucis a fost chiar Hristos şi chiar Dumnezeu.", "Şi eu aş dori să pot să conving toate marginile pământului să se pocăiască şi să se pregătească să stea în faţa scaunului de judecată al lui Hristos."]}, {"name": "4", "verses": ["Şi acum s-a întâmplat că în cel de-al trei sute şaizeci şi treilea an, nefiţii s-au ridicat cu oştirile lor ca să se lupte împotriva lamaniţilor în afara ţării Pustiu.", "Şi s-a întâmplat că oştirile nefiţilor au fost mânate iarăşi înapoi în ţara Pustiu. Şi în timp ce ei mai erau încă obosiţi, o oştire proaspătă a lamaniţilor a venit peste ei; şi au avut o bătălie aprinsă, într-atât, încât lamaniţii au pus stăpânire pe oraşul Pustiu şi au ucis pe mulţi dintre nefiţi şi au luat mulţi prizonieri.", "Şi cei rămaşi au fugit şi s-au unit cu locuitorii oraşului Teancum. Acum, oraşul Teancum era la graniţele de lângă malul mării; şi era, de asemenea, aproape de oraşul Pustiu.", "Şi aceasta a fost pentru că oştirile nefiţilor s-au dus peste lamaniţi încât ei au început să fie loviţi; căci dacă nu ar fi fost pentru aceasta, lamaniţii nu ar fi putut să aibă nici o putere asupra lor.", "Dar iată, judecăţile lui Dumnezeu îi vor copleşi pe cei păcătoşi; iar cei păcătoşi de către păcătoşi sunt pedepsiţi; căci păcătoşii sunt aceia care aţâţă inimile copiilor oamenilor la vărsare de sânge.", "Şi s-a întâmplat că lamaniţii au făcut pregătiri ca să vină împotriva oraşului Teancum.", "Şi s-a întâmplat că în cel de-al trei sute şaizeci şi patrulea an, lamaniţii au venit împotriva oraşului Teancum pentru ca ei să poată pune stăpânire şi pe oraşul Teancum.", "Şi s-a întâmplat că ei au fost respinşi şi goniţi înapoi de către nefiţi. Iar atunci când nefiţii au văzut că ei îi respinseseră pe lamaniţi, iarăşi s-au înfumurat din cauza puterii lor; şi au mers în puterea lor şi au pus iarăşi stăpânire pe oraşul Pustiu.", "Şi acum, toate aceste lucruri fuseseră împlinite; şi mii din amândouă părţile au fost ucişi, atât din partea nefiţilor, cât şi din partea lamaniţilor.", "Şi s-a întâmplat că cel de-al trei sute şaizeci şi şaselea an a trecut, iar lamaniţii au venit iarăşi peste nefiţi ca să se lupte; şi totuşi nefiţii nu s-au pocăit de răul pe care-l făcuseră, ci au persistat în continuare în ticăloşia lor.", "Şi nu este posibil ca limba să descrie sau ca omul să scrie o descriere perfectă a scenei oribile a sângelui şi măcelului care a fost printre oameni, atât nefiţi, cât şi lamaniţi; şi fiecare inimă a fost împietrită aşa încât ei s-au bucurat în continuare în vărsarea de sânge.", "Şi niciodată nu mai fusese o ticăloşie atât de mare printre toţi copiii lui Lehi, nici printre toţi cei din casa lui Israel, în acord cu cuvintele Domnului, aşa cum a fost printre acest popor.", "Şi s-a întâmplat că lamaniţii au pus stăpânire pe oraşul Pustiu şi aceasta pentru că numărul lor întrecea numărul nefiţilor.", "Şi ei, de asemenea, au mărşăluit împotriva oraşului Teancum şi i-au alungat pe locuitorii lui afară din el şi au luat mulţi prizonieri, atât femei cât şi copii, şi i-au oferit pe ei ca jertfe idolilor-zei ai lor.", "Şi s-a întâmplat că în cel de-al trei sute şaizeci şi şaptelea an, nefiţii fiind mânioşi pentru că lamaniţii au jertfit pe femeile şi copiii lor, s-au dus împotriva lamaniţilor cu o furie foarte mare, într-atât, încât ei iarăşi i-au bătut pe lamaniţi şi i-au alungat afară din ţinuturile lor.", "Iar lamaniţii nu au mai venit iarăşi peste nefiţi până în cel de-al trei sute şaptezeci şi cincilea an.", "Şi în acest an iarăşi au năvălit ei asupra nefiţilor cu toate puterile lor; şi nu au fost număraţi din cauza numărului lor mare.", "Şi de la acest timp înainte, nefiţii nu au mai câştigat putere asupra lamaniţilor, ci au început să fie măturaţi de aceştia la fel ca roua înainte de răsăritul soarelui.", "Şi s-a întâmplat că lamaniţii iarăşi au năvălit asupra oraşului Pustiu; şi a fost o bătălie foarte cumplită în ţara Pustiu, în care ei i-au învins pe nefiţi.", "Şi ei iarăşi au fugit din faţa lor şi au venit în oraşul Boaz; iar acolo, s-au ridicat împotriva lamaniţilor cu curaj foarte mare într-atât, încât lamaniţii nu i-au învins pe ei până când ei au venit iarăşi pentru a doua oară.", "Iar atunci când au venit pentru a doua oară, nefiţii au fost alungaţi şi măcelăriţi într-un măcel foarte mare; femeile şi copiii lor iarăşi au fost jertfiţi idolilor.", "Şi s-a întâmplat că nefiţii iarăşi au fugit din faţa lor, luând cu ei pe toţi locuitorii, atât pe cei din oraşe, cât şi pe cei de la sate.", "Şi acum eu, Mormon, văzând că lamaniţii erau cât pe ce să răstoarne ţara, de aceea, eu m-am dus la dealul Şim şi am luat toate scrierile pe care Amaron le ascunsese în Domnul."]}, {"name": "5", "verses": ["Şi s-a întâmplat că eu am mers printre nefiţi şi m-am pocăit pentru jurământul pe care-l făcusem că nu-i voi mai ajuta; şi ei iarăşi mi-au dat comanda oştirilor lor, căci se uitau la mine ca şi cum eu puteam să-i salvez de la suferinţele lor.", "Dar iată, am fost fără speranţă, căci eu am ştiut de judecăţile Domnului care trebuia să vină asupra lor; căci ei nu s-au pocăit de nedreptăţile lor, ci s-au luptat pentru vieţile lor fără ca să cheme numele Aceluia care i-a făcut pe ei.", "Şi s-a întâmplat că lamaniţii au venit asupra noastră în timp ce noi fugeam către oraşul Iordanului; dar iată, ei au fost alungaţi înapoi încât ei nu au ocupat oraşul la data aceea.", "Şi s-a întâmplat că ei iarăşi au venit asupra noastră, iar noi am păstrat oraşul. Şi au mai fost, de asemenea, şi alte oraşe care au fost păstrate de către nefiţi, care rezistenţă i-a ţinut pe ei în afară încât nu au putut să pătrundă în ţara care se întindea în faţa noastră ca să-i distrugă pe locuitorii ţării noastre.", "Dar s-a întâmplat că, prin toate ţinuturile prin care am trecut, locuitorii de acolo nu erau adunaţi înăuntru; ei fuseseră distruşi de către lamaniţi, iar oraşele lor şi satele lor şi cetăţile lor fuseseră arse de foc; şi astfel au trecut trei sute şaptezeci şi nouă de ani.", "Şi s-a întâmplat că în cel de-al trei sute optzecilea an, lamaniţii iarăşi au venit peste noi ca să se lupte, iar noi am stat împotriva lor cu curaj; dar totul a fost în zadar, căci numărul lor era atât de mare, încât ei au călcat poporul nefiţilor sub picioarele lor.", "Şi s-a întâmplat că noi iarăşi am fugit, iar cei a căror fugă a fost mai iute decât a lamaniţilor au scăpat, iar aceia a căror fugă nu a întrecut pe cea a lamaniţilor au fost călcaţi în picioare şi distruşi.", "Şi acum iată eu, Mormon, nu doresc să sfâşii sufletele oamenilor aruncându-le în faţă o scenă atât de îngrozitoare de sânge şi măcel ca aceea care a fost aşternută în faţa ochilor mei; dar eu, ştiind că lucrurile acestea trebuie să fie făcute cunoscute şi că toate lucrurile ascunse trebuie să fie dezvăluite pe acoperişul caselor—", "Şi, de asemenea, că o cunoaştere a acestor lucruri trebuie să vină la rămăşiţa acestui popor, precum şi către neamuri, despre care Domnul a spus că trebuia să împrăştie acest popor, iar acest popor trebuia să fie socotit ca nimica toată în faţa lor—de aceea, eu scriu o prescurtare, neîndrăznind să fac o relatare completă a lucrurilor pe care le-am văzut din cauza poruncii pe care am primit-o, precum şi pentru ca voi să nu aveţi o supărare prea mare din cauza ticăloşiei acestui popor.", "Şi acum iată, eu spun aceasta către seminţia lor, precum şi către neamurile care au grijă de casa lui Israel, care îşi dau seama şi ştiu de unde vin binecuvântările lor.", "Căci eu ştiu că asemenea lucru va aduce întristare din cauza suferinţei casei lui Israel; da, ei se vor întrista din cauza distrugerii acestui popor; se vor întrista pentru că acest popor nu s-a pocăit pentru ca să poată fi primit în braţele lui Isus.", "Acum, aceste lucruri sunt scrise către rămăşiţa casei lui Iacov; şi ele sunt scrise în felul acesta pentru că este ştiut de Dumnezeu că ticăloşia nu poate să le aducă lor pe acestea; şi ele trebuie să fie ascunse în Domnul pentru ca să poată fi descoperite la timpul ales de El.", "Şi aceasta este porunca pe care am primit-o eu; şi iată, ele vor fi descoperite în acord cu porunca Domnului, atunci când El va găsi de cuviinţă în înţelepciunea Sa.", "Şi iată, ele vor ajunge până la cei necredincioşi dintre iudei; şi în scopul acesta vor ajunge ele—pentru ca ei să poată fi convinşi că Isus este Hristos, Fiul Dumnezeului celui Viu; că Tatăl va îndeplini prin Fiul Său Preaiubit scopul Său cel mare şi veşnic, restaurându-i pe iudei sau întreaga casă a lui Israel în ţara moştenirii lor, pe care Domnul Dumnezeul lor le-a dat-o lor pentru înfăptuirea legământului Său.", "Şi, de asemenea, pentru ca seminţia acestui popor să poată să creadă mai cu convingere în Evanghelia Lui, care va ajunge până la ei de la neamuri; căci acest popor va fi împrăştiat şi va deveni un popor negru, murdar şi scârbos, dincolo de orice descriere a ceea ce a fost vreodată printre noi, da, şi chiar şi a ceea ce a fost printre lamaniţi; şi aceasta din cauza necredinţei şi a idolatriei lor.", "Căci iată, Spiritul Domnului a încetat deja să se mai lupte cu strămoşii lor; şi ei sunt fără de Hristos şi fără de Dumnezeu în lume; şi ei sunt mânaţi ca pleava spulberată de vânt.", "Ei au fost odată un popor plăcut şi L-au avut pe Hristos ca păstor; da, ei au fost conduşi chiar de către Dumnezeu Tatăl.", "Dar acum iată, ei sunt conduşi de către Satana, tot aşa cum pleava este dusă de vânt sau tot aşa cum o corabie este mânată de valuri, fără pânză şi ancoră sau fără nimic care s-o conducă; şi aşa cum este ea, tot aşa sunt ei.", "Şi iată, Domnul a rezervat binecuvântările Lui pe care ei le-ar fi putut primi în ţară pentru neamurile care vor avea stăpânire peste ţară.", "Dar iată, se va întâmpla că ei vor fi mânaţi şi împrăştiaţi de către neamuri; şi după ce ei vor fi mânaţi şi împrăştiaţi de către neamuri, iată, atunci Domnul îşi va aduce aminte de legământul pe care El l-a făcut cu Avraam şi cu toţi cei din casa lui Israel.", "Şi Domnul, de asemenea, îşi va aduce aminte de rugăciunile celor drepţi, care au fost făcute către El pentru ei.", "Iar apoi, o, voi neamurilor, cum de puteţi voi să staţi în faţa puterii lui Dumnezeu dacă nu vă pocăiţi şi nu vă întoarceţi de pe căile voastre păcătoase?", "Nu ştiţi voi că sunteţi în mâinile lui Dumnezeu? Nu ştiţi voi că El are toată puterea şi că la porunca Lui cea mare pământul va fi răsucit ca un sul?", "De aceea, pocăiţi-vă şi umiliţi-vă în faţa Lui, de teamă ca El să nu vină cu dreptate împotriva voastră—de teamă ca o rămăşiţă a seminţiei lui Iacov să nu umble printre voi ca un leu şi să vă sfâşie în bucăţi şi atunci nu va fi nimeni ca să vă elibereze."]}, {"name": "6", "verses": ["Şi acum, eu termin cronica mea despre distrugerea poporului meu, nefiţii. Şi s-a întâmplat că noi am înaintat în marş înaintea lamaniţilor.", "Iar eu, Mormon, am scris o epistolă către regele lamaniţilor şi i-am cerut să ne acorde dreptul ca să ne adunăm poporul nostru în ţara Cumora, lângă un deal care era numit Cumora, iar acolo să ne batem.", "Şi s-a întâmplat că regele lamaniţilor mi-a acordat ceea ce am dorit.", "Şi s-a întâmplat că noi am înaintat în marş până în ţara Cumora şi ne-am instalat corturile de jur-împrejurul dealului Cumora; şi acesta era un ţinut cu multe ape şi râuri şi cascade; şi aici am avut noi nădejdea să câştigăm avantaj asupra lamaniţilor.", "Şi când trei sute optzeci şi patru de ani au trecut, noi adunaserăm pe toţi cei rămaşi din poporul nostru în ţara Cumora.", "Şi s-a întâmplat că, atunci când noi adunaserăm tot poporul nostru într-un singur grup în ţara Cumora, iată eu, Mormon, am început să îmbătrânesc; şi ştiind că aceasta avea să fie ultima bătălie a poporului meu şi având poruncă de la Domnul ca să nu las cronicile care fuseseră înmânate de strămoşii noştri, şi care erau sfinte, să cadă în mâna lamaniţilor (căci lamaniţii le-ar fi distrus), de aceea, eu am făcut această cronică pe plăcile lui Nefi şi am ascuns în dealul Cumora toate cronicile care îmi fuseseră încredinţate mie de către mâna Domnului, în afară de aceste câteva plăci pe care eu le-am dat fiului meu, Moroni.", "Şi s-a întâmplat că poporul meu împreună cu nevestele lor şi cu copiii lor au văzut acum oştirile lamaniţilor înaintând în marş către ei; şi cu frica aceea îngrozitoare de moarte, care umple piepturile tuturor celor slabi, au aşteptat ei ca să-i întâmpine.", "Şi s-a întâmplat că ei au venit ca să se lupte împotriva noastră, iar fiecare suflet era umplut de groază din cauza numărului lor mare.", "Şi s-a întâmplat că ei au tăbărât asupra poporului meu cu săbiile şi cu arcurile, cu săgeţile şi cu topoarele şi cu tot felul de arme de război.", "Şi s-a întâmplat că oamenii mei au fost doborâţi la pământ, da, şi anume cei zece mii care erau cu mine şi eu am căzut rănit în mijlocul lor; şi ei au trecut pe lângă mine şi nu au pus capăt vieţii mele.", "Şi atunci când ei au trecut printre noi şi au doborât pe toţi oamenii mei în afară de douăzeci şi patru dintre noi (printre care era şi fiul meu Moroni) şi noi supravieţuisem celor morţi din poporul nostru, am văzut în ziua următoare, atunci când lamaniţii se întorseseră în taberele lor, de pe vârful dealului Cumora, pe cei zece mii din poporul meu care fuseseră doborâţi, fiind conduşi de mine în fruntea lor.", "Şi noi, de asemenea, i-am văzut pe cei zece mii din poporul meu care fuseseră conduşi de către fiul meu, Moroni.", "Şi iată, cei zece mii ai lui Ghidghidona căzuseră, iar el, de asemenea, căzuse în mijlocul lor.", "Şi Lama căzuse împreună cu cei zece mii ai săi; iar Ghilgal căzuse împreună cu cei zece mii ai săi; iar Limha căzuse împreună cu cei zece mii ai săi; iar Ieneum căzuse împreună cu cei zece mii ai săi; iar Cumeniha şi Moroniha şi Antionum şi Şiblom şi Sem şi Ioş căzuseră împreună cu cei zece mii ai fiecăruia dintre ei.", "Şi s-a întâmplat că au mai fost încă zece care au căzut de sabie, împreună cu cei zece mii ai fiecăruia dintre ei; da, şi anume toţi oamenii mei căzuseră în afară de cei douăzeci şi patru care fuseseră împreună cu mine, precum şi câţiva care scăpaseră în ţinuturile de la miazăzi şi câţiva care dezertaseră la lamaniţi; iar carnea lor şi oasele lor şi sângele lor erau împrăştiate pe faţa pământului, fiind părăsiţi acolo de mâinile acelora care-i uciseseră ca să se facă ţărână şi să putrezească şi să se întoarcă în pământul-mamă.", "Iar sufletul meu a fost sfâşiat de groază din cauza măcelăririi poporului meu; şi eu am strigat:", "O, voi cei cinstiţi, cum de aţi putut voi să vă îndepărtaţi de căile Domnului! O, voi cei cinstiţi, cum de aţi putut voi să-L respingeţi pe Isus care a stat cu braţele deschise ca să vă primească!", "Iată, dacă voi nu aţi fi făcut aceasta, voi nu aţi fi căzut. Dar iată, voi aţi căzut, iar eu jelesc pierderea voastră.", "O, voi fii şi fiice cinstite, voi taţi şi mame, voi bărbaţi şi neveste, voi cei cinstiţi, cum de s-a întâmplat ca voi să cădeţi!", "Dar iată, voi sunteţi duşi, iar întristarea mea nu poate să vă aducă înapoi.", "Şi în curând va veni ziua când mortalitatea voastră trebuie să se schimbe în nemurire, iar aceste trupuri care acum putrezesc în corupţie trebuie în curând să devină trupuri incoruptibile; iar apoi voi va trebui să staţi în faţa scaunului de judecată al lui Hristos ca să fiţi judecaţi după faptele voastre; şi dacă va fi ca voi să fiţi drepţi, atunci voi sunteţi binecuvântaţi împreună cu strămoşii voştri care s-au dus înaintea voastră.", "O, dacă voi v-aţi fi pocăit înainte ca această mare distrugere să fi venit asupra voastră. Dar iată, voi v-aţi dus, iar Tatăl, da, Tatăl cel Veşnic din ceruri cunoaşte starea voastră; şi El face cu voi aşa după cum este dreptatea şi îndurarea Lui."]}, {"name": "7", "verses": ["Şi acum iată, eu aş dori să vorbesc întrucâtva către cei rămaşi din acest popor care sunt cruţaţi, dacă va fi ca Dumnezeu să le dea lor cuvintele mele pentru ca ei să poată cunoaşte lucrurile strămoşilor lor; da, eu vă spun vouă, voi, rămăşiţa casei lui Israel; şi acestea sunt cuvintele pe care eu le spun:", "Voi să ştiţi că sunteţi din casa lui Israel.", "Voi să ştiţi că trebuie să veniţi la pocăinţă, căci altfel nu puteţi fi salvaţi.", "Voi să ştiţi că trebuie să vă puneţi jos armele voastre de război şi să nu vă mai desfătaţi în vărsarea de sânge şi să nu mai puneţi mâna pe ele, decât dacă Dumnezeu vă va porunci.", "Voi să ştiţi că trebuie să ajungeţi la cunoaşterea strămoşilor voştri şi să vă pocăiţi de toate păcatele şi nedreptăţile voastre şi să credeţi în Isus Hristos, că El este Fiul lui Dumnezeu şi că El a fost ucis de către Iudei şi că prin puterea Tatălui, El a înviat din nou, prin care El a câştigat victorie asupra mormântului; şi prin El, de asemenea, muşcătura morţii este înghiţită.", "Şi El va face învierea morţilor prin care omul trebuie să se ridice şi să stea în faţa scaunului Lui de judecată.", "Şi El a înfăptuit mântuirea lumii prin care aceluia care este găsit nevinovat în faţa Lui în ziua judecăţii i se dă să locuiască în prezenţa lui Dumnezeu în împărăţia Lui, să cânte neîncetat împreună cu corurile de sus cântece de preamărire pentru Tatăl şi pentru Fiul şi pentru Duhul Sfânt, care sunt un Dumnezeu, într-o stare de fericire fără de sfârşit.", "De aceea, pocăiţi-vă şi fiţi botezaţi în numele lui Isus şi ţineţi-vă strâns de Evanghelia lui Hristos care va fi pusă în faţa voastră, nu numai în această cronică, ci şi în cronica ce va veni la neamuri de la Iudei, care cronică va veni de la neamuri la voi.", "Căci iată, aceasta s-a scris cu scopul ca voi să credeţi în aceasta; şi dacă voi credeţi aceea, atunci voi veţi crede aceasta, de asemenea; şi dacă voi credeţi aceasta, atunci voi veţi cunoaşte despre strămoşii voştri, precum şi despre faptele minunate care au fost făcute printre ei de către puterea lui Dumnezeu.", "Şi voi, de asemenea, veţi cunoaşte că sunteţi o rămăşiţă a seminţiei lui Iacov; de aceea, voi sunteţi număraţi în poporul întâiului legământ; şi dacă va fi ca voi să credeţi în Hristos şi să fiţi botezaţi, mai întâi prin apă, iar apoi prin foc şi prin Duhul Sfânt, urmând exemplul Salvatorului nostru, în acord cu ceea ce El ne-a poruncit nouă, atunci va fi bine de voi în ziua judecăţii. Amin."]}, {"name": "8", "verses": ["Iată eu, Moroni, termin cronica tatălui meu, Mormon. Iată, eu am numai puţine lucruri de scris, care lucruri mi-au fost poruncite de către tatăl meu.", "Şi acum s-a întâmplat că, după bătălia cea mare şi înfricoşătoare de la Cumora, iată, nefiţii care scăpaseră în ţara de la miazăzi au fost fugăriţi de către lamaniţi până când au fost distruşi cu toţii.", "Şi tatăl meu, de asemenea, a fost ucis de ei, iar eu chiar rămân singur ca să scriu povestea tristă a distrugerii poporului meu. Dar iată, ei sunt duşi, iar eu îndeplinesc porunca tatălui meu. Şi dacă ei mă vor ucide pe mine sau nu, eu nu ştiu.", "De aceea, voi scrie şi voi ascunde cronicile în pământ; şi încotro mă duc, nu are nici o importanţă.", "Iată, tatăl meu a făcut această cronică şi a scris scopul ei. Şi iată, eu aş dori să scriu, de asemenea, dacă aş avea loc pe plăci, dar nu am; şi nici metal nu am, căci sunt singur. Tatăl meu a fost ucis în bătălie, precum şi toate neamurile mele, iar eu nu am nici prieteni şi nici unde să mă duc; şi cât timp va dori Domnul ca eu să mai trăiesc, eu nu ştiu.", "Iată, patru sute de ani au trecut de la venirea Domnului şi Salvatorului nostru.", "Şi iată, lamaniţii au fugărit poporul meu, nefiţii, din oraş în oraş şi din loc în loc chiar până când nici unul dintre ei nu a mai rămas; şi mare a fost căderea lor; da, mare şi uimitoare este distrugerea poporului meu, nefiţii.", "Şi iată, mâna Domnului este aceea care a făcut aceasta. Şi iată, de asemenea, că lamaniţii sunt în război unul cu altul; şi întreaga faţă a acestei ţări este un cerc continuu de ucideri şi vărsare de sânge; şi nimeni nu cunoaşte sfârşitul războiului.", "Şi acum iată, eu nu mai spun nimic despre ei, căci nu mai este nimeni, decât lamaniţii şi tâlharii care sunt pe faţa ţării.", "Şi nu mai este nimeni care să-L cunoască pe adevăratul Dumnezeu, în afară de Ucenicii lui Isus care rămăseseră în ţară până când ticăloşia poporului a fost atât de mare, încât Domnul nu i-a suferit pe ei ca să rămână cu poporul; şi dacă ei încă mai sunt pe faţa pământului, nimeni nu ştie.", "Dar iată, tatăl meu şi cu mine i-am văzut pe ei, iar ei ne-au slujit nouă.", "Şi oricine va primi această cronică şi nu o va condamna din cauza imperfecţiunilor care sunt în ea, tot acela va cunoaşte lucruri încă şi mai mari decât acestea. Iată, eu sunt Moroni; şi dacă ar fi cu putinţă, eu aş dori să vă fac vouă cunoscute toate lucrurile.", "Iată, eu termin să vă spun despre acest popor. Eu sunt fiul lui Mormon, iar tatăl meu a fost un urmaş al lui Nefi.", "Şi tot eu sunt acela care a ascuns această cronică în Domnul; plăcile acelea nu sunt de nici o valoare din cauza poruncii Domnului. Căci El într-adevăr a spus că nimeni nu le va avea ca să capete câştig; dar cronica de pe ele este de mare valoare; iar acela care le va aduce la lumină, pe el Domnul îl va binecuvânta.", "Căci nimeni nu poate avea puterea de a o aduce la lumină, decât dacă lucrul acesta îi va fi dat lui de către Dumnezeu; căci Dumnezeu doreşte ca aceasta să fie făcută cu ochiul îndreptat numai către slava Lui sau la bunăstarea poporului de legământ al Domnului din vechime şi îndelung împrăştiat.", "Şi binecuvântat să fie acela care va aduce acest lucru la lumină; căci acesta va fi adus afară din întuneric la lumină, potrivit cuvântului lui Dumnezeu; da, el va fi adus afară din pământ şi va străluci cu putere din întuneric şi va fi adus la cunoştinţa poporului; şi lucrul acesta va fi făcut prin puterea lui Dumnezeu.", "Şi dacă vor fi greşeli, acestea vor fi greşelile unui om. Dar iată, noi nu cunoaştem nici o greşeală; cu toate acestea, Dumnezeu cunoaşte toate lucrurile; de aceea, acela care osândeşte, el să ştie că va fi în pericol să ajungă în focul iadului.", "Iar acela care spune: Arată-mi sau vei fi lovit—acela să ştie să se păzească să nu poruncească ceea ce este interzis de către Domnul.", "Căci iată, acelaşi care judecă cu grăbire va fi judecat cu grăbire; căci plata lui va fi după faptele lui; de aceea, acela care loveşte va fi lovit de către Domnul.", "Iată ce spune Scriptura—omul nu trebuie să lovească şi nici să judece; căci judecata este a Mea, spune Domnul, iar răzbunarea, de asemenea, este a Mea; şi Eu voi plăti înapoi.", "Iar acela care va sufla mânie şi lupte împotriva lucrării Domnului, precum şi împotriva poporului de legământ al Domnului, care este casa lui Israel, şi care va zice: Noi vom distruge lucrarea Domnului, iar Domnul nu-Şi va aduce aminte de legământul Său pe care l-a făcut cu casa lui Israel—tot acela este în pericol să fie doborât la pământ şi aruncat în foc;", "Căci scopuri veşnice al Domnului vor continua până când toate făgăduinţele Lui vor fi împlinite.", "Cercetaţi profeţiile lui Isaia. Iată, eu nu pot să le scriu. Da, iată, vă spun eu vouă, cum că acei sfinţi care au plecat înaintea mea, care au avut stăpânire asupra acestei ţări, vor implora, da, chiar din ţărână Îl vor implora ei pe Domnul; şi aşa cum Domnul trăieşte, tot aşa îşi va aduce El aminte de legământul pe care l-a făcut cu ei.", "Şi El cunoaşte rugăciunile lor, cum că ele erau din partea fraţilor lor. Şi El cunoaşte credinţa lor, căci în numele Lui puteau ei să mişte munţi; şi în numele Lui puteau ei să facă pământul să se cutremure; şi prin puterea cuvântului Lui au făcut ei închisori să se dărâme la pământ; da, chiar şi cele mai înspăimântătoare cuptoare nu au putut să le facă lor nici un rău, precum nici animalele sălbatice sau şerpii veninoşi, datorită puterii cuvântului Lui.", "Şi iată, rugăciunile lor erau, de asemenea, din partea aceluia pe care Domnul îl va lăsa să aducă aceste lucruri la lumină.", "Şi nimeni nu trebuie să spună că acestea nu se vor întâmpla, căci cu siguranţă ele se vor întâmpla, căci aşa a spus Domnul; căci din pământ vor veni ele, prin mâna Domnului; şi nimeni nu va putea să oprească aceasta; şi aceasta se va întâmpla într-o zi când se va spune că miracole nu mai sunt; şi se va întâmpla ca şi cum cineva ar vorbi din morţi.", "Şi se va întâmpla într-o zi când sângele sfinţilor Îl va implora pe Domnul din cauza combinaţiilor secrete şi a lucrărilor întunericului.", "Da, aceasta se va întâmpla într-o zi când puterea lui Dumnezeu va fi tăgăduită şi bisericile vor fi corupte şi înălţate în trufia inimilor lor; da, şi anume, într-o zi când conducătorii bisericilor şi învăţătorii se vor înălţa în îngâmfarea inimilor lor chiar în invidia acelora care aparţin de bisericile lor.", "Da, aceasta se va întâmpla într-o zi când se va auzi despre focuri şi furtuni şi nori de fum în ţări străine.", "Şi, de asemenea, se va auzi despre războaie, zvonuri de războaie şi cutremure de pământ în diferite locuri.", "Da, aceasta se va întâmpla într-o zi când va fi o mare spurcăciune pe faţa pământului; vor fi crime şi furturi, minciuni şi înşelăciuni, curvie şi tot felul de lucruri abominabile; când mulţi vor fi aceia care vor spune fă asta sau fă cealaltă şi nu va avea nici o importanţă, căci Domnul va opri toate acestea în ziua din urmă. Dar vai de aceia, căci ei sunt în fierea amărăciunii şi prinşi în legăturile nedreptăţii.", "Da, aceasta se va întâmpla într-o zi când se vor zidi unele biserici, care vor spune: Vino la mine şi pentru banii tăi vei fi iertat de păcatele tale.", "O, voi oameni ticăloşi şi stricaţi şi încăpăţânaţi, de ce aţi zidit voi biserici pentru voi înşivă ca să căpătaţi câştig? De ce aţi pocit voi cuvântul sfânt al lui Dumnezeu ca să puteţi aduce blestem asupra sufletelor voastre? Iată, uitaţi-vă la revelaţiile lui Dumnezeu; căci iată, timpul va veni în ziua aceea când toate aceste lucruri vor trebui împlinite.", "Iată, Domnul mi-a arătat mie lucruri mari şi minunate despre ceea ce va trebui să se întâmple în curând, în ziua aceea când aceste lucruri se vor întâmpla printre voi.", "Iată, eu vorbesc către voi ca şi cum voi aţi fi prezenţi; şi totuşi voi nu sunteţi. Dar iată, Isus Hristos mi-a arătat mie, iar eu cunosc faptele voastre.", "Şi eu ştiu că voi păşiţi în trufia inimilor voastre; şi nu este nimeni, în afară de câţiva, care nu se înalţă pe ei înşişi în trufia inimilor lor, purtând veşminte foarte fine, invidiind şi luptându-se şi dovedind răutate şi persecuţii şi tot felul de nedreptăţi; iar bisericile voastre, da, chiar şi fiecare dintre ele, au devenit spurcate din cauza trufiei din inimile voastre.", "Căci iată, voi iubiţi banii şi averea voastră şi veşmintele voastre fine şi podoabele bisericilor voastre mai mult decât voi îi iubiţi pe cei săraci şi pe cei în nevoie, pe cei bolnavi şi pe cei în suferinţă.", "O, voi cei spurcaţi, voi cei făţarnici, voi învăţătorilor care vă vindeţi pe voi înşivă pentru aceea care va corupe, de ce aţi spurcat voi Biserica cea sfântă a lui Dumnezeu? De ce vă este ruşine să luaţi asupra voastră numele lui Hristos? De ce nu vă gândiţi voi că mai mare este valoarea unei fericiri veşnice decât acea nefericire care nu moare niciodată—din cauza laudelor lumii?", "De ce vă împodobiţi pe voi înşivă cu ceea ce nu are nici o viaţă şi totuşi suferiţi ca cei flămânzi şi cei în nevoie şi cei goi şi cei bolnavi şi cei în suferinţă să treacă pe lângă voi şi voi să nu-i vedeţi?", "Da, de ce vă consolidaţi voi lucrurile voastre abominabile secrete ca să căpătaţi câştig şi să faceţi ca văduve să jelească în faţa Domnului, precum şi orfani să jelească în faţa Domnului, precum şi sângele taţilor şi al bărbaţilor lor să-L implore pe Domnul din pământ pentru răzbunare asupra capului vostru?", "Iată, sabia răzbunării atârnă asupra voastră; şi în curând va veni timpul când El va răzbuna sângele sfinţilor asupra voastră, căci El nu va mai suferi strigătele lor."]}, {"name": "9", "verses": ["Şi acum eu vorbesc, de asemenea, despre aceia care nu cred în Hristos.", "Iată, veţi crede voi în ziua vizitării voastre—iată, când Domnul va veni, da, anume în ziua aceea mare când pământul va fi răsucit ca un sul şi elementele se vor topi cu mare căldură, da, în ziua aceea mare când voi veţi fi aduşi ca să staţi înaintea Mielului lui Dumnezeu—veţi spune voi atunci că nu este Dumnezeu?", "Atunci Îl veţi mai tăgădui voi pe Hristos sau veţi putea voi să-L priviţi pe Mielul lui Dumnezeu? Credeţi voi că veţi locui cu El cu conştiinţa vinovăţiei voastre? Credeţi voi că veţi putea să fiţi fericiţi să locuiţi cu acea Fiinţă Sfântă când sufletele voastre sunt chinuite de conştiinţa vinovăţiei că voi aţi ponegrit legile Lui?", "Iată, vă zic eu vouă că aţi fi mai nenorociţi să locuiţi cu un Dumnezeu sfânt şi drept, cu conştiinţa spurcăciunii voastre înaintea Lui, decât dacă aţi locui împreună cu sufletele osândite în iad.", "Căci iată, atunci când voi veţi fi aduşi ca să vă vedeţi goliciunea în faţa lui Dumnezeu, precum şi slava lui Dumnezeu şi sfinţia lui Isus Hristos, o flacără de nestins se va aprinde peste voi.", "O, atunci, voi cei necredincioşi, întoarceţi-vă către Domnul; imploraţi cu putere pe Tatăl în numele lui Isus pentru ca voi să puteţi să fiţi găsiţi neprihăniţi, puri, frumoşi şi albi, fiind curăţaţi de sângele Mielului în ziua aceea mare din urmă.", "Şi iarăşi vă spun eu vouă, aceia care tăgăduiţi revelaţiile lui Dumnezeu şi ziceţi că ele au încetat să mai fie, că nu este nici o revelaţie sau profeţie, sau dar sau vindecare, sau vorbire în limbi şi în tălmăciri de limbi;", "Iată, vă spun eu vouă, cum că acela care tăgăduieşte aceste lucruri nu cunoaşte Evanghelia lui Hristos; da, el nu a citit scripturile; iar dacă le-a citit, atunci el nu le înţelege.", "Căci nu citim noi că Dumnezeu este acelaşi ieri, astăzi şi în vecii vecilor, iar în El nu este nici o schimbare sau o umbră de schimbare?", "Şi acum, dacă voi v-aţi închipuit pentru voi înşivă un Dumnezeu care se schimbă şi în care este o umbră de schimbare, atunci voi v-aţi închipuit pentru voi înşivă un Dumnezeu care nu este un Dumnezeu al minunilor.", "Dar iată, eu vă voi arăta vouă un Dumnezeu al minunilor, şi anume Dumnezeul lui Avraam şi Dumnezeul lui Isaac şi Dumnezeul lui Iacov; şi acesta este acelaşi Dumnezeu care a creat cerul şi pământul şi toate lucrurile care sunt în ele.", "Iată, El l-a făcut pe Adam, iar prin Adam a venit căderea omului. Şi din cauza căderii omului a venit Isus Hristos, chiar Tatăl şi Fiul; şi datorită lui Isus Hristos a venit mântuirea omului.", "Şi datorită mântuirii omului, care a venit prin Isus Hristos, ei sunt aduşi înapoi în prezenţa Domnului; da, asta înseamnă că toţi oamenii sunt mântuiţi datorită faptului că moartea lui Hristos înfăptuieşte învierea, care înfăptuieşte o mântuire de la un somn veşnic, din care somn toţi oamenii vor fi treziţi de către puterea lui Dumnezeu atunci când trâmbiţa va suna; şi ei vor veni, atât cei mici, cât şi cei mari; şi ei cu toţii vor sta în faţa scaunului Lui de judecată, fiind mântuiţi şi eliberaţi din această legătură veşnică a morţii, care moarte este o moarte vremelnică.", "Iar apoi va veni judecata Celui Sfânt asupra lor; iar apoi va veni timpul când cel întinat va fi încă întinat; iar acela care este drept va fi încă drept; acela care este fericit va fi încă fericit; iar acela care este nefericit va fi încă nefericit.", "Şi acum, o, voi toţi aceia care v-aţi închipuit pentru voi înşivă un Dumnezeu care nu poate face nici o minune, aş dori să vă întreb pe voi, este adevărat că toate aceste lucruri despre care eu am vorbit s-au întâmplat? A venit deja sfârşitul? Iată, vă spun eu vouă, nu; iar Dumnezeu nu a încetat să fie un Dumnezeu al miracolelor.", "Iată, nu sunt lucrurile înfăptuite de Dumnezeu minunate în ochii voştri? Da, şi cine poate înţelege lucrările minunate ale lui Dumnezeu?", "Cine va spune că nu a fost o minune că prin cuvântul Lui cerul şi pământul au apărut; şi prin puterea cuvântului Lui omul a fost făcut din ţărâna pământului; şi prin puterea cuvântului Lui miracole au fost înfăptuite?", "Şi cine va spune că Isus Hristos nu a făcut multe minuni măreţe? Şi au fost multe minuni măreţe făcute de mâinile apostolilor.", "Şi dacă atunci minuni au fost făcute, de ce a încetat Dumnezeu să fie un Dumnezeu al minunilor şi totuşi să fie o Fiinţă neschimbătoare? Şi iată, vă spun eu vouă, El nu S-a schimbat; căci dacă ar fi aşa, atunci El ar înceta să fie Dumnezeu; şi El nu a încetat să fie Dumnezeu şi este un Dumnezeu al minunilor.", "Iar pricina pentru care El încetează să mai facă minuni printre copiii omului este pentru că ei rătăcesc în necredinţă şi se abat de la drumul drept şi nu-L cunosc pe Dumnezeul în care ei trebuie să creadă.", "Iată, vă spun eu vouă că acela care crede în Hristos, neîndoindu-se de nimic, lui îi va fi dat orice el Îi va cere Tatălui în numele lui Hristos; iar făgăduiala aceasta este pentru toţi, chiar şi până la marginile pământului.", "Căci iată, astfel a spus Isus Hristos, Fiul lui Dumnezeu, către ucenicii Săi care trebuia să rămână, da, precum şi către toţi ucenicii Săi în auzul mulţimii: Duceţi-vă în toată lumea şi propovăduiţi Evanghelia la orice făptură;", "Şi acela care crede şi care este botezat va fi salvat, dar acela care nu crede va fi osândit;", "Şi aceste semne îi vor urma pe aceia care cred—în numele Meu ei vor alunga diavolii; ei vor cuvânta în limbi noi; ei vor apuca şerpi; şi dacă ei vor bea orice lucru ucigător, acesta nu-i va vătăma pe ei; ei îşi vor pune mâinile pe bolnavi, iar aceştia se vor vindeca;", "Şi oricine va crede în numele Meu, neîndoindu-se de nimic, lui îi voi confirma Eu toate cuvintele Mele, chiar şi până la marginile pământului.", "Şi acum, iată, cine poate să se împotrivească lucrărilor Domnului? Cine poate să tăgăduiască spusele Lui? Cine se va ridica împotriva puterii atotputernice a Domnului? Cine va dispreţui lucrările Domnului? Cine-i va dispreţui pe copiii lui Hristos? Iată, voi toţi aceia care sunteţi dispreţuitori ai lucrărilor Domnului vă veţi minuna şi veţi pieri.", "O, atunci, nu dispreţuiţi şi nu vă minunaţi, ci ascultaţi de cuvintele Domnului şi întrebaţi-L pe Tatăl, în numele lui Isus, pe ce lucruri să vă sprijiniţi la nevoie. Nu vă îndoiţi, ci fiţi credincioşi şi începeţi ca în timpurile din vechime şi veniţi la Domnul cu toată inima voastră şi duceţi la bun sfârşit propria voastră salvare cu frică şi cutremurare înaintea Lui.", "Fiţi înţelepţi în zilele încercărilor voastre; lepădaţi-vă de orice necurăţenie; nu cereţi ceva ca să risipiţi în poftele voastre trupeşti, ci cereţi cu o tărie neclintită să nu cedaţi la nici o ispită, ci să-L slujiţi pe Dumnezeul cel Adevărat şi Viu.", "Vedeţi să nu fiţi botezaţi în mod nedemn; vedeţi să nu luaţi împărtăşania lui Hristos în mod nedemn; ci vedeţi să faceţi toate lucrurile cu demnitate şi să le faceţi în numele lui Isus Hristos, Fiul lui Dumnezeu cel Viu; şi dacă voi veţi face aceasta şi veţi răbda până la sfârşit, atunci în nici un caz voi nu veţi fi alungaţi.", "Iată, eu vă vorbesc vouă ca şi cum aş vorbi din morţi; căci eu ştiu că voi veţi avea cuvintele mele.", "Nu mă osândiţi pe mine din cauza imperfecţiunii mele, şi nici pe tatăl meu din cauza imperfecţiunii lui, precum şi nici pe aceia care au scris înaintea lui; ci mai degrabă aduceţi mulţumiri lui Dumnezeu pentru că El a făcut ca voi să vedeţi imperfecţiunile noastre, pentru ca voi să învăţaţi să fiţi şi mai înţelepţi decât am fost noi.", "Şi acum, iată, noi am scris această cronică după cunoştinţa noastră, cu literele care printre noi sunt numite litere egiptene reformate, fiind transmise şi modificate de către noi după felul nostru de vorbire.", "Şi dacă plăcile noastre ar fi fost destul de mari, noi am fi scris în ebraică; dar ebraica a fost, de asemenea, modificată de către noi; şi dacă noi am fi putut scrie în ebraică, iată, voi nu aţi fi avut nici o imperfecţiune în cronica noastră.", "Dar Domnul cunoaşte lucrurile pe care noi le-am scris, precum şi că nici un alt popor nu cunoaşte limba noastră; şi pentru că nici un alt popor nu cunoaşte limba noastră, de aceea, El a pregătit mijloace pentru interpretarea ei.", "Şi aceste lucruri sunt scrise pentru ca noi să ne putem curăţa veşmintele de sângele fraţilor noştri care s-au rătăcit în necredinţă.", "Şi iată, aceste lucruri pe care noi le-am dorit în legătură cu fraţii noştri, da, şi anume restaurarea lor pentru cunoaşterea lui Hristos, sunt în acord cu rugăciunile tuturor sfinţilor care au trăit în ţară.", "Şi fie ca Domnul Isus Hristos să facă în aşa fel ca rugăciunile lor să fie răsplătite în acord cu credinţa lor; şi fie ca Dumnezeu Tatăl să-şi aducă aminte de legământul pe care El l-a făcut cu casa lui Israel; şi fie ca El să-i binecuvânteze pe ei în vecii vecilor, prin credinţă în numele lui Isus Hristos. Amin."]}]}, "ether": {"name": "Eter", "chapters": [{"name": "1", "verses": ["Şi acum eu, Moroni, încep să fac o relatare a acelor locuitori din vechime care fuseseră distruşi de către mâna Domnului de pe faţa acestei ţări de la miazănoapte.", "Şi eu iau relatarea mea de pe cele douăzeci şi patru de plăci care au fost găsite de către poporul lui Limhi, care este cunoscută ca fiind Cartea lui Eter.", "Şi cum eu cred că prima parte a acestei cronici, care vorbeşte despre crearea lumii şi despre Adam, precum şi o relatare din acel timp chiar şi despre turnul acela mare şi despre orice alte lucruri care s-au întâmplat printre copiii oamenilor până în acel timp, se află printre Iudei—", "De aceea, eu nu scriu acele lucruri care s-au întâmplat din zilele lui Adam până în timpul acela; căci ele sunt pe plăci; şi oricine care le va găsi, acela va avea puterea să facă o relatare completă.", "Dar iată, eu nu redau o relatare completă, ci numai o parte a relatării mele, începând de la turn şi până când ei au fost distruşi.", "Şi în felul acesta redau eu relatarea mea. Acela care a scris această cronică a fost Eter, iar el a fost un urmaş al lui Coriantor.", "Coriantor a fost fiul lui Moron.", "Iar Moron a fost fiul lui Etem.", "Iar Etem a fost fiul lui Ahah.", "Iar Ahah a fost fiul lui Set.", "Iar Set a fost fiul lui Şiblon.", "Iar Şiblon a fost fiul lui Com.", "Iar Com a fost fiul lui Coriantum.", "Iar Coriantum a fost fiul lui Amnigada.", "Iar Amnigada a fost fiul lui Aaron.", "Iar Aaron a fost un urmaş al lui Het, care a fost fiul lui Hartom.", "Iar Hartom a fost fiul lui Lib.", "Iar Lib a fost fiul lui Chiş.", "Iar Chiş a fost fiul lui Corom.", "Iar Corom a fost fiul lui Levi.", "Iar Levi a fost fiul lui Chim.", "Iar Chim a fost fiul lui Morianton.", "Iar Morianton a fost un urmaş al lui Riplachiş.", "Iar Riplachiş a fost fiul lui Şez.", "Iar Şez a fost fiul lui Het.", "Iar Het a fost fiul lui Com.", "Iar Com a fost fiul lui Coriantum.", "Iar Coriantum a fost fiul lui Emer.", "Iar Emer a fost fiul lui Omer.", "Iar Omer a fost fiul lui Şul.", "Iar Şul a fost fiul lui Chib.", "Iar Chib a fost fiul lui Oriha, care a fost fiul lui Iared;", "Care Iared a venit împreună cu fratele său şi cu familiile lor şi cu alte familii de la turnul cel mare în timpul când Domnul a încurcat limbile oamenilor şi a blestemat în mânia Lui cum că ei să fie împrăştiaţi pe toată faţa pământului; şi în acord cu cuvântul Domnului, oamenii au fost împrăştiaţi.", "Iar fratele lui Iared fiind un om mare şi puternic, precum şi un om mult favorizat de către Domnul, Iared, fratele lui a spus către el: Imploră-L pe Domnul ca El să nu ne încurce, încât să nu înţelegem cuvintele noastre.", "Şi s-a întâmplat că fratele lui Iared L-a implorat pe Domnul, iar Domnul a avut milă de Iared; de aceea, El nu a încurcat limba lui Iared; iar Iared şi fratele lui nu au fost încurcaţi.", "Apoi Iared a spus către fratele său: Imploră-L iarăşi pe Domnul şi poate că El îşi va întoarce mânia Sa de la aceia care sunt prietenii noştri şi nu le va încurca limbile.", "Şi s-a întâmplat că fratele lui Iared L-a implorat pe Domnul, iar Domnul a avut milă de prietenii lor şi de familiile lor, iar ei nu au fost încurcaţi.", "Şi s-a întâmplat că Iared a spus iarăşi către fratele său, zicând: Du-te şi întreabă-L pe Domnul dacă ne va alunga pe noi afară din ţară, şi dacă ne va alunga, imploră-L pe El încotro trebuie să ne ducem. Şi cine ştie, poate că Domnul ne va conduce pe noi către o ţară care este aleasă mai presus de tot pământul? Şi dacă aşa va fi, atunci să fim credincioşi în Domnul, ca să primim aceasta ca o moştenire a noastră.", "Şi s-a întâmplat că fratele lui Iared L-a implorat pe Domnul în acord cu ceea ce fusese spus de gura lui Iared.", "Şi s-a întâmplat că Domnul l-a auzit pe fratele lui Iared şi a avut milă de el şi a spus către el:", "Du-te şi adună-ţi turmele tale de tot felul, atât de parte bărbătească, cât şi de parte femeiască; şi, de asemenea, tot felul de seminţe ale pământului; precum şi pe familiile tale; precum şi pe Iared, fratele tău, şi familia lui; şi, de asemenea, pe prietenii tăi şi familiile lor şi pe prietenii lui Iared şi familiile lor.", "Iar după ce tu ai făcut aceasta, să mergi în fruntea lor până la o vale care este în partea de la miazănoapte. Iar acolo te voi întâlni Eu pe tine şi voi merge în fruntea ta până într-o ţară care este aleasă mai presus decât toate ţările pământului.", "Şi acolo te voi binecuvânta Eu pe tine şi seminţia ta şi voi creşte pentru Mine din seminţia ta şi din seminţia fratelui tău şi a acelora care vor merge cu tine un mare neam. Şi nici un altul nu va fi mai mare decât neamul pe care Eu îl voi ridica pentru Mine din seminţia ta pe toată faţa pământului. Şi astfel voi face Eu pentru tine datorită acestui îndelungat timp când tu M-ai implorat pe Mine."]}, {"name": "2", "verses": ["Şi s-a întâmplat că Iared şi fratele lui şi familiile lor şi, de asemenea, prietenii lui Iared şi ai fratelui lui şi familiile lor s-au dus jos în valea care era la miazănoapte (iar numele văii era Nimrod, fiind numită după vânătorul cel puternic) împreună cu turmele lor de tot felul pe care ei le adunaseră laolaltă, atât de parte bărbătească, cât şi de parte femeiască.", "Şi ei, de asemenea, au întins capcane şi au prins păsările cerului; şi ei, de asemenea, au pregătit un vas în care au luat cu ei peştii apelor.", "Şi ei, de asemenea, au luat cu ei deseret, care tălmăcit înseamnă un fel de albină care face miere; şi astfel ei au luat cu ei roiuri de albine şi tot felul de lucruri care erau pe faţa pământului adică, seminţe de tot felul.", "Şi s-a întâmplat că atunci când ei au ajuns în valea lui Nimrod, Domnul S-a pogorât şi a spus către fratele lui Iared; şi El era într-un nor, iar fratele lui Iared nu L-a văzut pe El.", "Şi s-a întâmplat că Domnul le-a poruncit lor să se ducă în pustiu, da, în partea aceea în care nici un om nu mai fusese niciodată. Şi s-a întâmplat că Domnul a mers în fruntea lor şi a spus către ei, aşa cum era El într-un nor, şi le-a dat îndrumări încotro să călătorească.", "Şi s-a întâmplat că ei au călătorit în pustiu şi au construit corăbii cu care ei au trecut multe ape, fiind îndrumaţi tot timpul de mâna Domnului.", "Iar Domnul nu suferea ca ei să se oprească dincolo de mare, în pustiu, ci dorea ca ei să meargă înainte chiar până în ţara făgăduinţei, care era mai aleasă decât toate celelalte ţări pe care Domnul Dumnezeu o păstrase pentru un popor drept.", "Şi El a jurat, în mânia Sa, către fratele lui Iared, că acela care va avea stăpânire peste această ţară a făgăduinţei de la acel timp încolo şi până în vecii vecilor va trebui să-L slujească pe El, Dumnezeul cel adevărat şi unic sau, dacă nu, atunci el va fi distrus când întreaga Sa mânie va veni asupra lui.", "Şi acum, noi putem să vedem hotărârile lui Dumnezeu în legătură cu această ţară, cum că este o ţară a făgăduinţei; şi orice neam va avea stăpânire asupra ei va trebui să-L slujească pe Dumnezeu sau, dacă nu, atunci ei vor fi distruşi când întreaga mânie a lui Dumnezeu va veni asupra lor. Şi întreaga Sa mânie vine, atunci când ei vor fi copţi în nedreptate.", "Căci iată, aceasta este o ţară care este aleasă mai presus decât toate celelalte ţări; de aceea, cel care va avea stăpânire asupra ei va trebui să-L slujească pe Dumnezeu sau va fi distrus; căci aceasta este hotărârea veşnică a lui Dumnezeu. Şi numai atunci când nedreptatea printre copiii ţării va fi deplină ei vor fi distruşi.", "Şi astfel vă este vouă dat, o, voi neamurilor, ca voi să puteţi cunoaşte hotărârile lui Dumnezeu—pentru ca voi să vă puteţi pocăi şi să nu continuaţi în nedreptăţile voastre până când toată plenitudinea se va înfăptui, pentru ca voi să nu puteţi să aduceţi întreaga mânie a lui Dumnezeu asupra voastră, aşa cum locuitorii ţării au făcut până acum.", "Iată, aceasta este o ţară aleasă şi orice neam care va avea stăpânire asupra ei va fi liber de sclavie şi de robie şi de orice alte neamuri de sub cer, dacă ei Îl vor sluji pe Dumnezeul ţării, care este Isus Hristos, care S-a manifestat prin lucrurile pe care noi le-am scris.", "Şi acum, eu îmi continui cronica; căci iată, s-a întâmplat că Domnul l-a adus pe Iared şi pe fraţii lui chiar până la marea aceea mare care desparte pământurile. Iar când ei au ajuns la mare, ei şi-au pus corturile; şi ei au pus numele acelui loc Moriancumer; şi ei au locuit în corturi şi au locuit în corturile de la malul mării timp de patru ani.", "Şi s-a întâmplat că la sfârşitul celor patru ani, Domnul a venit iarăşi la fratele lui Iared şi a stat într-un nor şi a vorbit cu el. Şi timp de trei ore a vorbit Domnul cu fratele lui Iared şi l-a dojenit pe el pentru că el nu şi-a adus aminte să cheme numele Domnului.", "Iar fratele lui Iared s-a pocăit de răul pe care-l făcuse şi a chemat numele Domnului pentru fraţii lui care erau cu el. Iar Domnul i-a spus: Eu vă voi ierta pe tine şi pe fraţii tăi de păcatele voastre; dar voi nu trebuie să mai păcătuiţi, căci voi trebuie să vă aduceţi aminte că Spiritul Meu nu se va strădui întotdeauna cu omul; de aceea, dacă voi veţi păcătui până când veţi fi copţi, atunci voi veţi fi alungaţi din prezenţa Domnului. Şi acestea sunt gândurile Mele despre ţara pe care Eu vă voi da vouă ca moştenire; căci va fi o ţară aleasă mai presus de toate celelalte ţări.", "Iar Domnul a spus: Duceţi-vă la lucru şi construiţi după felul corăbiilor pe care voi le-aţi construit până acum. Şi s-a întâmplat că fratele lui Iared s-a dus la lucru, precum şi fraţii lui; şi ei au construit corăbii după felul în care ei construiseră mai înainte, după îndrumările Domnului. Şi ele erau mici şi uşoare pe apă, la fel ca uşurimea unei păsări pe apă.", "Şi ele erau construite în aşa fel încât erau foarte etanşe, şi anume rezistau la apă ca o farfurie şi fundul lor era etanş ca o farfurie, iar capetele lor erau ascuţite; iar marginea lor era etanşă ca a unei farfurii; iar lungimea lor era cât lungimea unui copac; iar uşa lor, atunci când era închisă, era etanşă la fel ca o farfurie.", "Şi s-a întâmplat că fratele lui Iared L-a implorat pe Domnul, zicând: O, Doamne, eu am făcut lucrarea pe care Tu mi-ai poruncit-o şi am construit corăbiile aşa cum Tu mi-ai indicat.", "Şi iată, o, Doamne, în ele nu este nici o lumină; încotro trebuie noi să cârmim? Şi, de asemenea, noi vom pieri, căci în ele noi nu putem să respirăm, în afară de aerul care este în ele; de aceea, vom pieri.", "Iar Domnul a spus către fratele lui Iared: Iată, tu să faci o gaură în partea de sus, precum şi una în partea de jos; iar atunci când voi veţi suferi din cauza aerului, atunci tu să desfunzi gaura şi voi veţi primi aer. Şi dacă va fi ca apa să vină peste voi, iată, tu să astupi gaura, pentru ca voi să nu pieriţi din cauza inundaţiei.", "Şi s-a întâmplat că fratele lui Iared a făcut aşa după cum Domnul i-a poruncit lui.", "Şi el iarăşi L-a implorat pe Domnul, zicând: O, Doamne, iată eu am făcut aşa după cum Tu mi-ai poruncit mie; şi eu am pregătit corăbiile pentru poporul meu şi, iată, nu este nici o lumină în ele. Iată, o, Doamne, ne vei lăsa Tu ca să trecem această apă în întuneric?", "Iar Domnul a spus către Iared: Ce vrei tu să fac Eu pentru ca voi să aveţi lumină în corăbiile voastre? Căci iată, voi nu puteţi să aveţi ferestre, căci ele ar fi sfărâmate în bucăţi; şi nici nu trebuie să luaţi foc cu voi, căci voi nu trebuie să călătoriţi după lumina focului.", "Căci iată, voi veţi fi la fel ca o balenă în mijlocul mării; căci valuri ca muntele vor veni peste voi. Cu toate acestea, Eu vă voi aduce pe voi iarăşi afară din adâncurile mării; căci vânturile au fost suflate din gura Mea şi, de asemenea, ploile şi inundaţiile tot Eu le-am trimis.", "Şi iată, Eu vă pregătesc pe voi împotriva acestor lucruri; căci voi nu puteţi să treceţi peste aceste adâncuri mari dacă Eu nu vă pregătesc împotriva valurilor mării şi a vânturilor care s-au înteţit şi a inundaţiilor care vor veni. De aceea, ce vreţi voi să pregătesc Eu pentru voi pentru ca voi să aveţi lumină atunci când sunteţi înghiţiţi în adâncurile mării?"]}, {"name": "3", "verses": ["Şi s-a întâmplat că fratele lui Iared (acum, numărul corăbiilor care fuseseră pregătite era opt) s-a dus la muntele pe care ei îl numeau muntele Şelem, din cauza înălţimii lui nespus de mari şi a topit dintr-o stâncă şaisprezece pietre mici; şi ele erau albe şi clare, şi anume la fel ca sticla transparentă; şi el le-a dus în ţara de pe vârful muntelui şi iarăşi L-a implorat pe Domnul, zicând:", "O, Doamne, Tu ai spus că noi va trebui să fim înconjuraţi de inundaţii. Acum iată, o, Doamne, şi nu fi mânios pe slujitorul Tău din cauza slăbiciunii lui în faţa Ta; căci noi ştim că Tu eşti sfânt şi că locuieşti în ceruri şi că noi suntem nevrednici în faţa Ta; din cauza căderii, firile noastre au devenit rele fără întrerupere; cu toate acestea, o, Doamne, Tu ne-ai dat nouă o poruncă cum că noi trebuie să Te chemăm pe Tine pentru ca de la Tine să primim în acord cu dorinţele noastre.", "Iată, o, Doamne, Tu ne-ai lovit pe noi din cauza nedreptăţii noastre şi ne-ai alungat şi în toţi aceşti ani mulţi noi am fost în pustiu; cu toate acestea, Tu ai fost îndurător cu noi. O, Doamne, priveşte către mine cu îndurare şi întoarce-Ţi mânia Ta de la acest popor şi nu lăsa ca să se ducă peste aceste adâncuri furioase în întuneric; ci priveşte aceste lucruri pe care eu le-am topit din stâncă.", "Şi eu ştiu, o, Doamne, că Tu ai toată puterea şi că poţi să faci orice vrei pentru binele omului; de aceea, atinge aceste pietre, o, Doamne, cu degetul Tău şi pregăteşte-le pentru ca ele să lumineze în întuneric; şi ele ne vor lumina pe noi în corăbiile pe care noi le-am pregătit pentru ca noi să avem lumină în timp ce vom traversa marea.", "Iată, o, Doamne, Tu poţi să faci aceasta. Noi ştim că Tu eşti în stare să arăţi putere mare, care pare mică pentru înţelegerea oamenilor.", "Şi s-a întâmplat că atunci când fratele lui Iared a spus aceste cuvinte, iată, Domnul Şi-a întins mâna Sa şi a atins pietrele, una câte una, cu degetul Său. Iar vălul a fost ridicat de pe ochii fratelui lui Iared; iar el a văzut degetul Domnului; şi acesta era asemănător cu degetul unui om, din carne şi sânge; iar fratele lui Iared a căzut jos în faţa Domnului, căci el a fost lovit de spaimă.", "Iar Domnul a văzut că fratele lui Iared a căzut la pământ; iar Domnul i-a spus: Ridică-te, de ce ai căzut?", "Iar el a spus către Domnul: Eu am văzut degetul Domnului şi m-am temut să nu mă lovească pe mine; căci eu nu am ştiut că Domnul are carne şi sânge.", "Iar Domnul i-a spus: Datorită credinţei tale, tu ai văzut că Eu iau asupra Mea carne şi sânge; şi niciodată nu a venit un om în faţa Mea cu o asemenea credinţă nespus de mare cum ai tu; căci dacă nu ar fi fost aşa, atunci tu nu ai fi putut vedea degetul Meu. Ai văzut tu mai mult decât atât?", "Iar el a răspuns: Nu; Doamne, arată-Te mie.", "Iar Domnul i-a spus: Crezi tu cuvintele pe care Eu le voi spune?", "Iar el a răspuns: Da, Doamne, eu ştiu că Tu spui adevărul, căci Tu eşti un Dumnezeu al adevărului şi nu poţi să minţi.", "Iar atunci când el a spus aceste cuvinte, iată, Domnul S-a arătat lui şi a zis: Pentru că tu cunoşti aceste lucruri, tu eşti mântuit de la cădere; de aceea, tu eşti adus înapoi în prezenţa Mea; de aceea, Eu Mă arăt ţie.", "Iată, Eu sunt Acela care am fost pregătit de la crearea lumii să mântuiesc poporul Meu. Iată, Eu sunt Isus Hristos. Eu sunt Tatăl şi Fiul. În Mine întreaga omenire va avea viaţă şi aceasta în vecii vecilor, şi anume aceia care vor crede în numele Meu; şi ei vor deveni fiii Mei şi fiicele Mele.", "Şi niciodată nu M-am arătat Eu unui om pe care Eu l-am creat, căci niciodată nu a crezut vreun om în Mine aşa ca tine. Vezi tu că tu eşti creat după propria-Mi asemănare? Da, chiar şi toţi oamenii au fost creaţi după asemănarea Mea.", "Iată, acest trup, pe care tu acum Îl priveşti, este trupul Spiritului Meu; iar pe om l-am creat Eu după trupul Spiritului Meu; şi tot aşa după cum Eu îţi apar ţie în Spirit, tot aşa voi apărea Eu poporului Meu în carne.", "Şi acum, după cum eu, Moroni, am spus că nu pot să dau o relatare completă a acestor lucruri care sunt scrise, de aceea este destul pentru mine să spun că Isus S-a arătat pe El Însuşi acestui om în Spirit, chiar în felul şi în asemănarea aceluiaşi trup în care El li S-a arătat nefiţilor.", "Şi El i-a slujit lui la fel cum le slujise nefiţilor; şi toate acestea pentru ca acest om să poată cunoaşte că El era Dumnezeu datorită multor fapte mari pe care Domnul i le arătase lui.", "Şi datorită cunoştinţei acestui om, el nu a putut fi ţinut să nu vadă de după văl; şi el a văzut degetul lui Isus pe care, atunci când L-a văzut, L-a simţit cu spaimă; căci el a ştiut că acesta era degetul Domnului; iar el nu a mai avut credinţă, căci el a ştiut, fără să se îndoiască de nimic.", "De aceea, având această cunoaştere perfectă a lui Dumnezeu, el nu a putut fi ţinut după văl; de aceea, el L-a văzut pe Isus; şi El l-a slujit.", "Şi s-a întâmplat că Domnul a spus către fratele lui Iared: Iată, tu să nu laşi ca aceste lucruri pe care tu le-ai văzut şi auzit să se ducă în lume până când va veni timpul ca Eu să-Mi slăvesc numele în carne; de aceea, tu să preţuieşti lucrurile pe care le-ai văzut şi auzit şi să nu le arăţi la nici un om.", "Şi iată, atunci când tu vei veni la Mine, tu să le scrii şi să le pecetluieşti pentru ca nimeni să nu le poată tălmăci; ca tu să le scrii într-o limbă pe care ei nu o pot citi.", "Şi iată, aceste două pietre ţi le voi da Eu ţie, iar tu să le pecetluieşti, de asemenea, împreună cu lucrurile pe care le vei scrie.", "Căci iată, limba în care tu vei scrie Eu am încurcat-o; de aceea, voi face ca la timpul ales de Mine aceste pietre să mărească în ochii oamenilor aceste lucruri pe care tu le vei scrie.", "Iar atunci când Domnul a spus aceste cuvinte, El a arătat fratelui lui Iared pe toţi locuitorii pământului care fuseseră, precum şi pe aceia care vor fi; şi El nu i-a ascuns pe aceştia de la vederea lui, chiar şi până la marginile pământului.", "Căci El îi spusese lui la timpurile dinainte că, dacă el ar crede în El, atunci El i-ar arăta lui toate lucrurile—atunci aceasta îi va fi arătată lui. De aceea, Domnul nu a putut să ţină ascuns nimic de el, căci el a ştiut că Domnul putea să-i arate lui toate lucrurile.", "Şi Domnul i-a spus: Scrie aceste lucruri şi pecetluieşte-le; iar Eu le voi dezvălui copiilor oamenilor la timpul ales de Mine.", "Şi s-a întâmplat că Domnul i-a poruncit să pecetluiască cele două pietre pe care el le primise şi să nu le arate până când Domnul le va arăta copiilor oamenilor."]}, {"name": "4", "verses": ["Şi Domnul i-a poruncit fratelui lui Iared să coboare de pe munte, din prezenţa Domnului şi să scrie lucrurile pe care le-a văzut; şi era interzis ca acestea să ajungă până la copiii oamenilor până când El va fi ridicat pe cruce; şi din cauza aceasta, regele Mosia le-a păstrat, pentru ca ele să nu ajungă în lume până când Hristos se va înfăţişa poporului Său.", "Iar după ce Hristos într-adevăr s-a înfăţişat poporului Său, El a poruncit ca acestea să fie făcute cunoscute.", "Şi acum, după aceasta, ei cu toţii s-au rătăcit în necredinţă; şi nimeni nu a mai rămas, în afară de lamaniţi, iar ei au respins Evanghelia lui Hristos; de aceea, mie mi s-a poruncit ca eu iarăşi să le ascund în pământ.", "Iată, eu am scris pe aceste plăci chiar acele lucruri pe care fratele lui Iared le-a văzut; şi niciodată nu au fost făcute cunoscute lucruri mai mari decât acelea care au fost făcute cunoscute fratelui lui Iared.", "De aceea, Domnul mi-a poruncit mie să le scriu; iar eu le-am scris. Iar El mi-a poruncit să le pecetluiesc; El, de asemenea, mi-a poruncit să pecetluiesc tălmăcirea lor; de aceea, eu am pecetluit pietrele de tălmăcire, în acord cu porunca Domnului.", "Căci Domnul a mi-a spus: Ele să nu ajungă până la neamuri, până în ziua când ele se vor pocăi de nedreptatea lor şi vor deveni curate în faţa Domnului.", "Şi în ziua aceea oamenii vor avea credinţă în Mine, a zis Domnul, la fel ca şi fratele lui Iared, pentru ca ei să devină sfinţiţi pentru Mine, şi atunci Eu le voi dezvălui lucrurile pe care fratele lui Iared le-a văzut, chiar până la dezvăluirea către ei a tuturor revelaţiilor Mele, a zis Isus Hristos, Fiul lui Dumnezeu, Tatăl cerului şi al pământului şi al tuturor lucrurilor care sunt în ele.", "Iar acela care se va ridica împotriva cuvântului Domnului să fie blestemat; iar acela care va tăgădui aceste lucruri să fie blestemat; căci Eu nu le voi arăta lor lucruri mari, a zis Isus Hristos; căci Eu sunt Acela care vorbeşte.", "Şi la porunca Mea cerurile se deschid şi se închid; şi la cuvântul Meu pământul se va cutremura; şi la porunca Mea locuitorii de acolo vor muri, ca şi cum ar fi prin foc.", "Iar acela care nu crede în cuvintele Mele, acela nu crede în ucenicii Mei; şi dacă se va întâmpla ca Eu să nu vorbesc, judecaţi; căci voi veţi şti că Eu sunt Acela care va vorbi în ultima zi.", "Dar acela care crede aceste lucruri despre care Eu am vorbit, pe el îl voi vizita Eu prin manifestările Spiritului Meu, iar el va şti şi va aduce mărturie. Căci datorită Spiritului Meu, el va cunoaşte că aceste lucruri sunt adevărate; căci acesta îi va convinge pe oameni să facă bine.", "Şi orice lucru care îi convinge pe oameni să facă bine este de la Mine; căci binele nu vine de la nimeni decât de la Mine. Eu sunt Acelaşi care îi va conduce pe oameni către tot ceea ce este bine; acela care nu va crede în cuvintele Mele nu va crede în Mine—cum că Eu sunt; iar acela care nu Mă va crede pe Mine nu-L va crede pe Tatăl care M-a trimis pe Mine. Căci iată, Eu sunt Tatăl, Eu sunt lumina şi viaţa şi adevărul lumii.", "Veniţi la Mine, o, voi neamurilor, iar Eu vă voi arăta vouă lucrurile cele mai mari, cunoaşterea cărora este ascunsă din cauza necredinţei.", "Veniţi la Mine, o, voi casă a lui Israel şi vouă vi se vor dezvălui cât de mari lucruri Tatăl a pregătit pentru voi de la facerea lumii; şi acestea nu au ajuns la voi din cauza necredinţei.", "Iată, atunci când voi vă veţi sfâşia vălul acela de necredinţă care vă face pe voi să rămâneţi într-o stare îngrozitoare de ticăloşie şi de împietrire a inimii şi de orbire a minţii, atunci lucrurile cele mari şi minunate care au fost ascunse de voi de la crearea lumii—da, atunci când voi Îl veţi chema pe Tatăl în numele Meu, cu inima frântă şi cu spiritul smerit, atunci veţi cunoaşte voi că Tatăl şi-a adus aminte de legământul pe care El l-a făcut cu strămoşii voştri, o, casă a lui Israel.", "Iar apoi, revelaţiile Mele, pe care Eu le-am făcut să fie scrise de către slujitorul Meu, Ioan, vor fi dezvăluite în faţa ochilor tuturor oamenilor. Aduceţi-vă aminte, atunci când voi vedeţi aceste lucruri, voi veţi şti că timpul este aproape când ele vor fi dezvăluite în întregime.", "De aceea, atunci când voi veţi primi această cronică, voi veţi şti că lucrarea Tatălui a început pe toată faţa pământului.", "De aceea pocăiţi-vă, voi toţi din toate marginile pământului, şi veniţi la Mine şi credeţi în Evanghelie şi fiţi botezaţi în numele Meu; căci acela care crede şi este botezat va fi salvat; iar acela care nu crede va fi blestemat; şi semne îi vor urma pe cei care cred în numele Meu.", "Şi binecuvântat este acela care este găsit credincios în numele Meu în ultima zi, căci el va fi înălţat ca să locuiască în împărăţia pregătită pentru el de la crearea lumii. Şi iată, Eu sunt Acela care am vorbit aceasta. Amin."]}, {"name": "5", "verses": ["Şi acum eu, Moroni, am scris cuvintele care mi-au fost poruncite mie, în acord cu memoria mea; şi v-am spus vouă lucrurile pe care eu le-am pecetluit; de aceea, nu le atingeţi ca să le tălmăciţi; căci lucrul acela vă este interzis vouă până când încetul cu încetul va fi înţelepciune în Dumnezeu.", "Şi iată, voi veţi fi privilegiaţi să arătaţi plăcile acelora care vor da ajutor ca să se dezvăluie această lucrare;", "Şi acestea vor fi dezvăluite la trei oameni prin puterea lui Dumnezeu; de aceea, ei vor şti cu siguranţă că aceste lucruri sunt adevărate.", "Şi în gurile a trei martori vor fi aceste lucruri întemeiate; iar mărturia celor trei, precum şi această lucrare, prin care puterea lui Dumnezeu şi cuvântul Lui vor fi demonstrate, despre care Tatăl şi Fiul şi Duhul Sfânt depun mărturie—şi toate acestea vor fi o mărturie împotriva lumii în ultima zi.", "Şi dacă va fi ca ei să se pocăiască şi să vină la Tatăl în numele lui Isus, atunci ei vor fi primiţi în împărăţia lui Dumnezeu.", "Şi acum, judecaţi dacă Eu am vreo autoritate în aceste lucruri; căci voi veţi şti că Eu am autoritate atunci când voi Mă veţi vedea pe Mine şi noi vom sta înaintea lui Dumnezeu în ultima zi. Amin."]}, {"name": "6", "verses": ["Şi acum eu, Moroni, încep să redau cronica lui Iared şi a fratelui lui.", "Căci s-a întâmplat că după ce Domnul a pregătit pietrele pe care fratele lui Iared le-a dus sus pe munte, fratele lui Iared a venit jos de pe munte şi a pus pietrele în vasele care fuseseră pregătite, una în fiecare dintre ele; şi iată, ele au luminat corăbiile.", "Şi astfel, Domnul a făcut ca pietrele să lumineze în întuneric ca să le dea lumină bărbaţilor, femeilor şi copiilor, pentru ca ei să nu treacă apele cele mari în întuneric.", "Şi s-a întâmplat că atunci când ei au pregătit tot felul de bucate ca să poată să supravieţuiască pe apă, precum şi mâncare pentru turmele şi cirezile lor şi orice fel de animale şi păsări pe care ei trebuia să le ia cu ei—şi s-a întâmplat că atunci când au făcut toate aceste lucruri, ei s-au urcat în corăbiile sau bărcile lor şi au pornit-o pe mare, dedicându-se pe ei înşişi Domnului Dumnezeului lor.", "Şi s-a întâmplat că Domnul Dumnezeu a făcut ca un vânt furios să sufle pe faţa apelor înspre ţara făgăduită; şi astfel, ei au fost împinşi pe valurile mării înaintea vântului.", "Şi s-a întâmplat că au fost de multe ori îngropaţi în adâncimile mării, din cauza valurilor ca munţii care s-au spart peste ei, precum şi din cauza marilor şi îngrozitoarelor furtuni care erau stârnite de vântul cel înspăimântător.", "Şi s-a întâmplat că, atunci când ei au fost îngropaţi în adâncuri, nu era apă deloc ca să le facă vreun rău, vasele lor fiind etanşe ca o farfurie; şi ele, de asemenea, erau etanşe la fel ca arca lui Noe; de aceea, atunci când ei au fost înconjuraţi de multe ape, ei L-au implorat pe Domnul şi El i-a adus pe ei iarăşi la suprafaţa apelor.", "Şi s-a întâmplat că vântul niciodată n-a încetat să bată înspre ţara făgăduită în timp ce ei erau pe ape; şi astfel au fost ei mânaţi înaintea vântului.", "Şi ei au cântat laude pentru Domnul; da, fratele lui Iared a cântat laude către Domnul şi el I-a mulţumit şi L-a preamărit pe Domnul cât era ziua de lungă; iar când noaptea cădea, ei nu se opreau să-L preamărească pe Domnul.", "Şi astfel au fost ei mânaţi înainte; şi nici o lighioană a mării nu a putut să-i rupă pe ei şi nici o balenă nu le-a adus nici o stricăciune; şi ei au avut lumină tot timpul, fie că era pe apă sau sub apă.", "Şi astfel au fost ei mânaţi înainte pe ape timp de trei sute patruzeci şi patru de zile.", "Şi ei au debarcat la ţărmul ţării făgăduite. Iar atunci când ei au pus piciorul pe malul ţării făgăduite, ei au făcut plecăciuni la pământ şi s-au umilit înaintea Domnului şi au vărsat lacrimi de bucurie înaintea Domnului, datorită nenumăratelor milostiviri blânde ale Lui asupra lor.", "Şi s-a întâmplat că ei s-au dus pe faţa ţării şi au început să cultive pământul.", "Iar Iared avea patru fii; şi ei erau numiţi Iacom şi Ghilga, Maha şi Oriha.", "Iar fratele lui Iared, de asemenea, a zămislit fii şi fiice.", "Iar prietenii lui Iared şi ai fratelui lui erau în număr de vreo douăzeci şi două de suflete; şi ei, de asemenea, au zămislit fii şi fiice înainte de a fi ajuns în ţara făgăduită; şi de aceea, ei au început să fie mulţi la număr.", "Şi ei au fost învăţaţi să umble cu umilinţă înaintea Domnului; şi ei, de asemenea, au fost învăţaţi de sus.", "Şi s-a întâmplat că ei au început să se împrăştie pe faţa ţării şi să se înmulţească şi să cultive pământul; şi ei au devenit puternici în ţară.", "Iar fratele lui Iared a început să îmbătrânească şi a văzut că în curând trebuia să se ducă în mormânt; de aceea, el a spus către Iared: Să adunăm poporul nostru ca să putem să-i numărăm, pentru ca să aflăm de la ei ce anume ar dori ei de la noi înainte ca noi să ne ducem în mormânt.", "Şi în acord cu aceasta, poporul a fost adunat laolaltă. Acum, numărul fiilor şi fiicelor fratelui lui Iared era douăzeci şi două de suflete şi numărul fiilor şi fiicelor lui Iared era doisprezece, el având patru fii.", "Şi s-a întâmplat că ei şi-au numărat oamenii; şi după ce i-au numărat, au vrut de la ei lucrurile pe care le doreau să le facă înainte de a se duce în mormânt.", "Şi s-a întâmplat că poporul a dorit de la ei ca să-l ungă pe unul dintre fiii lor ca să fie rege peste ei.", "Şi acum iată, aceasta i-a întristat pe ei. Iar fratele lui Iared a spus către ei: Cu siguranţă lucrul acesta ar duce la robie.", "Dar Iared a spus către fratele său: Lasă-i pe ei ca să aibă un rege. Şi de aceea, el le-a spus: Alegeţi voi ca rege pe unul dintre fiii noştri, chiar pe oricare voi vreţi.", "Şi s-a întâmplat că ei l-au ales chiar pe primul născut al fratelui lui Iared; iar numele lui era Pagag. Şi s-a întâmplat că el a refuzat şi nu a vrut să fie regele lor. Iar poporul a cerut ca tatăl lui să-l constrângă pe el, dar tatăl lui nu a vrut; şi el le-a poruncit lor să nu constrângă pe nimeni ca să fie regele lor.", "Şi s-a întâmplat că ei au ales pe toţi fraţii lui Pagag, dar ei nu au vrut.", "Şi s-a întâmplat că nici fiii lui Iared nu au vrut, chiar toţi în afară de unul; iar Oriha a fost uns să fie rege peste popor.", "Şi el a început să domnească, iar poporul a început să prospere; şi ei au devenit nespus de bogaţi.", "Şi s-a întâmplat că Iared a murit şi, de asemenea, fratele lui.", "Şi s-a întâmplat că Oriha a călcat cu umilinţă înaintea Domnului şi şi-a adus aminte ce lucruri mari făcuse Domnul pentru tatăl său; şi el, de asemenea, a învăţat pe poporul său ce lucruri mari făcuse Domnul pentru strămoşii lor."]}, {"name": "7", "verses": ["Şi s-a întâmplat că Oriha a judecat cu dreptate în ţară în toate zilele sale, care zile au fost nespus de numeroase.", "Şi el a zămislit fii şi fiice; da, el a zămislit treizeci şi unu, printre care erau douăzeci şi trei de fii.", "Şi s-a întâmplat că el, de asemenea, l-a zămislit pe Chib în zilele bătrâneţii lui. Şi s-a întâmplat că Chib a domnit în locul lui; iar Chib l-a zămislit pe Corihor.", "Iar atunci când Corihor a avut treizeci şi doi de ani, el s-a răzvrătit împotriva tatălui său şi a plecat şi a locuit în ţara lui Nehor; iar el a zămislit fii şi fiice şi aceştia au fost foarte frumoşi; de aceea, Corihor a atras pe mulţi oameni după el.", "Şi atunci când el a adunat laolaltă o oştire, el a năvălit peste ţara lui Moron în care domnea regele şi l-a luat prizonier pe acesta, ceea ce a adeverit spusele fratelui lui Iared cum că ei vor fi aduşi în robie.", "Acum, ţara lui Moron unde regele domnea, era lângă ţara care era numită Pustiu de către nefiţi.", "Şi s-a întâmplat că Chib a trăit în robie, iar poporul lui sub Corihor, fiul lui, până când acesta a fost foarte bătrân; cu toate acestea, Chib l-a zămislit pe Şul în zilele bătrâneţii lui în timp ce el era încă în robie.", "Şi s-a întâmplat că Şul a fost mânios pe fratele său; iar Şul s-a făcut puternic şi a devenit tare, comparat cu puterea unui bărbat; şi el, de asemenea, era puternic în judecată.", "De aceea, el s-a dus la dealul Efraim şi a topit din munte şi a făcut săbii din oţel pentru aceia pe care el îi luase cu el; şi după ce i-a înarmat pe ei cu săbii, s-a întors la oraşul lui Nehor şi a avut o bătălie cu fratele său Corihor, după care el a căpătat regatul şi l-a restituit tatălui său, Chib.", "Şi acum, din cauza lucrului pe care Şul îl făcuse, tatăl lui i-a dat lui regatul; de aceea el a început să domnească în locul tatălui lui.", "Şi s-a întâmplat că el a judecat în dreptate; şi el şi-a întins regatul pe toată faţa ţării, căci poporul devenise foarte numeros.", "Şi s-a întâmplat că Şul, de asemenea, a zămislit mulţi fii şi fiice.", "Iar Corihor s-a pocăit de multe rele pe care el le făcuse; de aceea, Şul i-a dat lui putere în regatul său.", "Şi s-a întâmplat că Corihor a avut mulţi fii şi fiice. Iar printre fiii lui Corihor era unul al cărui nume era Noe.", "Şi s-a întâmplat că Noe s-a răzvrătit împotriva lui Şul, regele, precum şi împotriva tatălui său Corihor şi l-a ademenit pe Cohor, fratele său, şi, de asemenea, pe toţi fraţii săi şi pe mulţi oameni.", "Şi el s-a bătut cu Şul, regele, prin care el a căpătat ţara primei lor moşteniri; şi el a devenit rege peste acea parte a ţării.", "Şi s-a întâmplat că el iarăşi s-a bătut cu Şul, regele; şi el l-a luat pe Şul, regele, şi l-a dus rob la Moron.", "Şi s-a întâmplat că în timp ce el era cât pe ce să-l omoare pe el, fiii lui Şul s-au strecurat în casa lui Noe în timpul nopţii şi l-au ucis pe el şi au spart uşa închisorii şi l-au luat pe tatăl lor şi l-au pus pe tronul lui în propriul lui regat.", "De aceea, fiul lui Noe a ridicat regatul lui în locul lui; cu toate acestea, ei nu au mai câştigat putere asupra lui Şul, regele, iar poporul care era sub domnia lui Şul, regele, a prosperat nespus de mult şi a devenit puternic.", "Iar ţara era împărţită; şi erau două regate, regatul lui Şul şi regatul lui Cohor, fiul lui Noe.", "Iar Cohor, fiul lui Noe, a făcut ca poporul lui să se bată cu Şul, în care bătălie Şul l-a învins şi l-a ucis pe Cohor.", "Şi acum Cohor a avut un fiu care a fost numit Nimrod; iar Nimrod i-a cedat lui Şul regatul lui Cohor şi astfel a dobândit trecere în ochii lui Şul; de aceea, Şul i-a dat lui favoruri mari şi el a făcut tot ce a poftit în regatul lui Şul.", "Şi, de asemenea, în regatul lui Şul au venit profeţi printre popor, care erau trimişi de către Domnul, profeţind că ticăloşia şi idolatria poporului aducea un blestem asupra ţării şi că ei vor fi distruşi dacă nu se pocăiau.", "Şi s-a întâmplat că oamenii i-au insultat pe profeţi şi şi-au bătut joc de ei. Şi s-a întâmplat că regele Şul i-a judecat pe toţi aceia care îi insultaseră pe profeţi.", "Şi el a dat o lege peste toată ţara care a dat putere profeţilor să se ducă oriunde ar fi vrut ei; şi prin aceasta, poporul a fost adus la pocăinţă.", "Şi pentru că oamenii s-au pocăit de nedreptăţile şi de idolatriile lor, Domnul i-a cruţat pe ei şi ei au început iarăşi să prospere în ţară. Şi s-a întâmplat că Şul a zămislit fii şi fiice în zilele bătrâneţii lui.", "Şi nu au mai fost războaie în zilele lui Şul; şi el şi-a adus aminte de lucrurile mari pe care Domnul le făcuse pentru strămoşii săi, aducându-i pe ei peste adâncul cel mare, în ţara făgăduită; de aceea, el a judecat cu dreptate în toate zilele sale."]}, {"name": "8", "verses": ["Şi s-a întâmplat că el l-a zămislit pe Omer, iar Omer a domnit în locul lui. Şi Omer l-a zămislit pe Iared; iar Iared a zămislit fii şi fiice.", "Iar Iared s-a revoltat împotriva tatălui său şi a venit şi a locuit în ţara lui Het. Şi s-a întâmplat că el a linguşit pe mulţi, din cauza cuvintelor lui înşelătoare, până când a câştigat jumătate din regat.", "Şi atunci când el a câştigat o jumătate din regat, el a venit cu bătălie împotriva tatălui său şi l-a luat pe tatăl său în robie şi l-a pus să slujească în robie;", "Şi acum, în zilele domniei lui Omer, el a fost în robie timp de jumătate din zilele sale. Şi s-a întâmplat că el a zămislit fii şi fiice, printre care erau Esrom şi Coriantumr;", "Şi ei au fost nespus de mânioşi din cauza faptelor lui Iared, fratele lor, într-atât, încât ei au ridicat o oştire şi s-au bătut cu Iared. Şi s-a întâmplat că ei s-au bătut cu el pe timp de noapte.", "Şi s-a întâmplat că atunci când ei au ucis oştirea lui Iared, ei erau cât pe ce să-l ucidă şi pe el; iar el s-a rugat de ei ca să nu-l ucidă şi că el va renunţa la regat în favoarea tatălui său. Şi s-a întâmplat că ei i-au cruţat viaţa.", "Şi acum, Iared a devenit nespus de supărat din cauza pierderii regatului, căci el îşi pusese inima pe regat şi pe slava lumii.", "Acum, fiica lui Iared fiind foarte pricepută şi văzând supărarea tatălui său, s-a gândit să facă un plan prin care să salveze regatul pentru tatăl ei.", "Acum, fiica lui Iared era nespus de frumoasă. Şi s-a întâmplat că ea a vorbit cu tatăl ei şi l-a spus: De ce este tatăl meu atât de supărat? Nu a citit el cronica pe care strămoşii noştri au adus-o peste marile adâncuri? Iată, nu este aceasta o relatare despre cei de demult, cum că ei prin planurile lor secrete au căpătat regate şi mare slavă?", "Şi acum, de aceea, tatăl meu să trimită după Achiş, fiul lui Chimnor, şi iată, eu sunt frumoasă şi am să dansez în faţa lui şi o să-i fac plăcere, încât el va dori să fiu nevasta lui; de aceea, dacă el va dori ca tu să mă dai lui de nevastă, atunci tu să zici: Ţi-o dau dacă tu îmi vei aduce capul tatălui meu, regele.", "Şi acum, Omer era un prieten de-al lui Achiş; de aceea, atunci când Iared a trimis după Achiş, fiica lui Iared a dansat în faţa lui şi i-a făcut plăcere într-atât, încât el a dorit-o pe ea de nevastă. Şi s-a întâmplat că el a spus către Iared: Dă-mi-o mie de nevastă.", "Iar Iared i-a spus: Eu ţi-o dau ţie pe ea, dacă tu îmi vei aduce capul tatălui meu, regele.", "Şi s-a întâmplat că Achiş a adunat în casa lui Iared toate neamurile lui şi a vorbit către ei: Vreţi voi să-mi juraţi că îmi veţi fi credincioşi în legătură cu lucrul pe care eu îl doresc de la voi?", "Şi s-a întâmplat că ei toţi au jurat pe Dumnezeul din cer şi pe ceruri şi pe pământ şi pe capul lor că cel care se va abate de la ajutorul pe care Achiş l-a cerut de la ei îşi va pierde capul; iar cel care va divulga orice secret pe care Achiş l-a încredinţat, acela îşi va pierde viaţa.", "Şi s-a întâmplat că astfel ei s-au înţeles cu Achiş. Iar Achiş le-a arătat lor jurămintele care le fuseseră transmise de la cei din vechime care, de asemenea, au căutat putere, jurăminte care fuseseră transmise încă din timpul lui Cain, care de la începuturi era un ucigaş.", "Şi ei au fost ajutaţi de puterea diavolului ca să arate aceste jurăminte poporului, ca să-i păstreze pe aceştia în întuneric, ca să-i ajute pe cei care căutau putere să capete putere şi să ucidă şi să jefuiască şi să mintă şi să făptuiască tot felul de ticăloşii şi preacurvie.", "Iar fiica lui Iared a fost aceea care a pus în inima lui ideea să caute aceste lucruri din vechime; şi Iared a pus aceasta în inima lui Achiş; de aceea Achiş a prezentat această idee neamurilor şi prietenilor săi, conducându-i pe ei cu făgăduieli neadevărate ca să facă orice lucru a dorit.", "Şi s-a întâmplat că ei au format o combinaţie secretă, la fel ca şi cei din vechime; care combinaţie este odioasă şi ticăloasă mai presus decât toate, în ochii lui Dumnezeu;", "Căci Domnul nu lucrează prin combinaţii secrete şi El nici nu doreşte ca omul să verse sânge, ci în toate cele a interzis El aceasta, de la începutul omului.", "Iar acum eu, Moroni, nu scriu despre felul de combinaţii şi de jurăminte, căci mie mi-a fost făcut cunoscut cum că acestea sunt cunoscute printre toţi oamenii şi, de asemenea, şi printre lamaniţi.", "Şi ei au pricinuit distrugerea acestui popor, despre care eu acum vorbesc, precum şi distrugerea poporului lui Nefi.", "Şi orice neam care va păstra aceste combinaţii secrete pentru ca să capete putere şi câştig până când ele se vor răspândi peste neam, iată, acesta va fi distrus; căci Domnul nu va lăsa ca sângele sfinţilor Săi, care va fi vărsat de către el, să-L implore din pământ întotdeauna pe El pentru răzbunare împotriva lor şi totuşi El să nu-i răzbune.", "De aceea, o, voi, neamurilor, înţelepciunea lui Dumnezeu este ca aceste lucruri să vă fie arătate vouă pentru ca astfel voi să vă pocăiţi de păcatele voastre şi să nu lăsaţi ca aceste combinaţii ucigătoare să vină asupra voastră, care sunt construite ca să aducă putere şi câştig—iar lucrarea, da, chiar lucrarea distrugerii să vină asupra voastră, da, şi anume sabia dreptăţii Dumnezeului celui Veşnic va cădea asupra voastră pentru răsturnarea şi distrugerea voastră, dacă voi veţi lăsa ca aceste lucruri să se întâmple.", "De aceea, Domnul vă porunceşte ca atunci când voi veţi vedea că aceste lucruri vin asupra voastră, voi să vă treziţi la înţelegerea situaţiei voastre îngrozitoare din cauza acestei combinaţii secrete care va fi printre voi; sau, vai de aceasta, din cauza sângelui acelora care au fost ucişi; căci ei imploră din ţărână pentru răzbunare împotriva acesteia şi a acelora care au înfiinţat-o.", "Căci se va întâmpla că acela care o va înfiinţa va căuta să răstoarne libertatea tuturor pământurilor, neamurilor şi ţărilor; şi aceasta va aduce distrugerea tuturor oamenilor, căci aceasta este construită de către diavol, care este tatăl tuturor minciunilor; şi anume acelaşi mincinos care i-a înşelat pe primii noştri părinţi, da, şi anume acelaşi mincinos care l-a făcut pe om să facă crime de la începuturi; care a împietrit inimile oamenilor într-atât, încât ei i-au ucis pe profeţi şi i-au bătut cu pietre şi i-au alungat de la începuturi.", "De aceea eu, Moroni, am dat poruncă ca să se scrie aceste lucruri, pentru ca răul să fie înlăturat şi ca timpul să poată veni când Satana să nu mai aibă nici o putere asupra inimilor copiilor oamenilor, ci ca ei să poată să fie convinşi să facă bine tot timpul, pentru ca ei să vină la fântâna tuturor dreptăţilor şi să fie salvaţi."]}, {"name": "9", "verses": ["Şi acum eu, Moroni, continui cronica mea. De aceea, iată, s-a întâmplat că din cauza combinaţiilor secrete ale lui Achiş şi ale prietenilor lui, iată, ei au răsturnat regatul lui Omer.", "Cu toate acestea, Domnul s-a îndurat de Omer, precum şi de fiii lui şi de fiicele lui care nu au căutat să-L distrugă.", "Şi Domnul l-a avertizat pe Omer într-un vis cum că el trebuia să plece din ţară; de aceea, Omer a plecat din ţară împreună cu familia lui şi a călătorit timp de multe zile şi a trecut de partea cealaltă şi a mers pe lângă dealul lui Şim şi a venit pe la locul unde nefiţii fuseseră distruşi şi de acolo către răsărit şi a ajuns la un loc care era numit Ablom, lângă malul mării, iar acolo şi-a pus el cortul său, precum şi fiii săi şi fiicele sale şi întreaga lui familie, în afară de Iared şi de familia lui.", "Şi s-a întâmplat că Iared a fost uns rege peste popor de către mâna ticăloşiei; şi el i-a dat lui Achiş pe fiica sa de nevastă.", "Şi s-a întâmplat că Achiş a căutat viaţa socrului său; şi el s-a adresat acelora cărora el le jurase după legământul strămoşilor şi ei au căpătat capul socrului lui în timp ce el stătea pe tronul său, dând ascultare poporului său.", "Căci atât de mare era răspândirea acestei societăţi păcătoase şi secrete, încât ea corupsese inimile tuturor oamenilor; de aceea Iared a fost ucis pe tronul său, iar Achiş a domnit în locul lui.", "Şi s-a întâmplat că Achiş a început să fie gelos pe fiul său, de aceea, el l-a închis pe el în închisoare şi l-a ţinut acolo cu puţină mâncare sau fără mâncare deloc până când a murit.", "Iar acum, fratele celui care a murit (iar numele lui era Nimra) a fost mânios pe tatăl său din cauza a ceea ce tatăl lui îi făcuse fratelui lui.", "Şi s-a întâmplat că Nimra a adunat laolaltă o ceată mică de oameni şi a fugit din ţară şi a venit de partea cealaltă şi a locuit împreună cu Omer.", "Şi s-a întâmplat că Achiş a zămislit alţi fii, iar ei au câştigat inima poporului, în ciuda faptului că poporul îi jurase să facă tot felul de nedreptăţi în acord cu ceea ce el dorea.", "Acum, poporul lui Achiş iarăşi dorea câştig, tot aşa cum Achiş dorea putere; de aceea, fiii lui Achiş le-au oferit lor bani prin care ei au atras după ei cea mai mare parte a poporului.", "Şi a început să fie un război între fiii lui Achiş şi Achiş, care a durat mulţi ani, da, pentru distrugerea aproape a întregului popor al regatului, da, şi anume a tuturor, în afară de treizeci de suflete şi de aceia care fugiseră împreună cu cei din casa lui Omer.", "De aceea, Omer a fost iarăşi aşezat în ţara moştenirii lui.", "Şi s-a întâmplat că Omer a început să îmbătrânească; cu toate acestea, în zilele bătrâneţii sale, el l-a zămislit pe Emer; iar el l-a uns pe Emer să fie rege şi să domnească în locul lui.", "Şi după ce el l-a uns pe Emer să fie rege, el a văzut pace în ţară timp de doi ani, iar apoi a murit după ce văzuse nespus de multe zile care fuseseră pline de supărare. Şi s-a întâmplat că Emer a domnit în locul lui şi a călcat pe urmele tatălui său.", "Şi Domnul a început iarăşi să ridice blestemul de pe ţară şi casa lui Emer a prosperat nespus de mult sub domnia lui Emer; şi timp de şaizeci şi doi de ani ei au devenit foarte puternici, într-atât, încât ei au devenit foarte bogaţi—", "Având tot felul de roade şi de grâne şi de mătăsuri şi de ţesături fine şi de aur şi de argint şi de lucruri preţioase;", "Şi, de asemenea, tot felul de vite şi de boi şi vaci şi oi şi porci şi capre şi, de asemenea, multe alte feluri de animale care erau folositoare pentru hrana omului.", "Şi ei, de asemenea, au avut cai şi măgari; şi erau şi elefanţi şi curelomi şi cumomi, toţi fiind folositori omului, în special elefanţii şi curelomii şi cumomii.", "Şi astfel, Domnul a revărsat binecuvântările Sale asupra acestei ţări, care era aleasă mai presus decât toate celelalte ţări; şi El a poruncit ca oricine care va avea stăpânire asupra ţării să o stăpânească în Domnul sau altfel ei să fie distruşi atunci când ei s-ar coace în nedreptate; căci astfel spune Domnul: Eu voi revărsa toată mânia Mea.", "Iar Emer a judecat cu dreptate tot timpul zilelor sale; şi el a zămislit mulţi fii şi fiice; şi el l-a zămislit pe Coriantum şi l-a uns pe Coriantum ca să domnească în locul său.", "Iar după ce el l-a uns pe Coriantum ca să domnească în locul său, el a mai trăit patru ani şi a văzut pace în ţară; da, şi el L-a văzut chiar şi pe Fiul Dreptăţii şi s-a bucurat şi s-a mândrit în zilele sale; şi el a murit în pace.", "Şi s-a întâmplat că Coriantum a călcat pe urmele tatălui său şi a zidit multe oraşe măreţe şi toată viaţa sa el a făcut pentru poporul său ceea ce era bun. Şi s-a întâmplat că el nu a avut nici un copil chiar până când el a fost nespus de bătrân.", "Şi s-a întâmplat că nevasta lui a murit, fiind bătrână de o sută şi doi ani. Şi s-a întâmplat că Coriantum a luat de nevastă în zilele bătrâneţii lui pe o fată tânără şi a zămislit fii şi fiice; şi el a trăit până când a ajuns de o sută şi patruzeci şi doi de ani.", "Şi s-a întâmplat că el l-a zămislit pe Com, iar Com a domnit în locul lui; şi el a domnit timp de patruzeci şi nouă de ani; şi el l-a zămislit pe Het; şi el a mai zămislit şi alţi fii şi fiice.", "Şi poporul iarăşi s-a răspândit pe toată faţa ţării; şi iarăşi a început să fie o mare ticăloşie pe faţa ţării, iar Het a început iarăşi să îmbrăţişeze planurile secrete din vechime ca să-l distrugă pe tatăl său.", "Şi s-a întâmplat că el l-a detronat pe tatăl său, căci el l-a ucis pe el cu propria sa sabie; şi el a domnit în locul lui.", "Şi în ţară iarăşi au venit profeţi strigând pocăinţă către ei—pentru că ei trebuia, să pregătească calea Domnului căci dacă nu, atunci un blestem va veni asupra feţei ţării; da, şi anume va fi o foamete mare în care ei vor fi distruşi dacă nu se pocăiau.", "Dar oamenii nu au crezut cuvintele profeţilor, ci i-au alungat pe ei; iar pe unii dintre ei i-au aruncat în gropi şi i-au lăsat să piară. Şi s-a întâmplat că ei au făcut toate aceste lucruri după poruncile regelui Het.", "Şi s-a întâmplat că a început să fie o mare lipsă în ţară, iar locuitorii au început să fie distruşi nespus de repede din cauza lipsurilor, căci nu era deloc ploaie pe toată faţa pământului.", "Şi au venit şerpi veninoşi, de asemenea, pe toată întinderea ţării şi au otrăvit pe mulţi oameni. Şi s-a întâmplat că turmele lor au început să fugă din faţa şerpilor veninoşi înspre ţara de la miazăzi, care era numită de către nefiţi Zarahemla.", "Şi s-a întâmplat că multe dintre ele au pierit pe drum; cu toate acestea, unele dintre ele au fugit în ţara de la miazăzi.", "Şi s-a întâmplat că Domnul a făcut ca şerpii să nu le mai urmărească, ci să blocheze calea pentru ca oamenii să nu poată să treacă, pentru ca oricine care încerca să treacă să cadă din cauza şerpilor veninoşi.", "Şi s-a întâmplat că oamenii au urmat calea animalelor şi au devorat trupurile lor care căzuseră pe drum până când le-au devorat pe toate. Acum, când oamenii au văzut că trebuia să piară, au început să se pocăiască de nedreptăţile lor şi să-L implore pe Domnul.", "Şi s-a întâmplat că atunci când ei s-au umilit destul de mult înaintea Domnului, El a trimis ploaie pe faţa pământului; iar poporul a început iarăşi să se refacă; şi iarăşi au fost roade în ţinuturile de la miazănoapte şi în toate ţinuturile dimprejur. Şi Domnul le-a arătat oamenilor puterea Sa, cruţându-i pe ei de la foamete."]}, {"name": "10", "verses": ["Şi s-a întâmplat că Şez, care era un urmaş al lui Het—căci Het pierise de foame, la fel ca şi toată casa lui, în afară de Şez—de aceea Şez a început să reconstruiască iarăşi un popor distrus.", "Şi s-a întâmplat că Şez şi-a adus aminte de distrugerea strămoşilor săi; şi el a construit un regat drept; căci el şi-a adus aminte de ceea ce Domnul făcuse, aducându-l pe Iared şi pe fratele lui peste adâncuri; şi el a călcat pe căile Domnului; şi el a zămislit fii şi fiice.", "Şi fiul lui cel mai mare, al cărui nume era Şez, s-a răzvrătit împotriva lui; cu toate acestea, Şez a fost lovit de mâna unui tâlhar din cauza bogăţiilor lui foarte mari, ceea ce iarăşi i-a adus pace tatălui lui.", "Şi s-a întâmplat că tatăl lui a zidit multe oraşe pe întinderea ţării, iar poporul a început iarăşi să se împrăştie pe toată faţa ţării. Iar Şez a trăit până la o vârstă nespus de înaintată; şi el l-a zămislit pe Riplachiş. Şi el a murit, iar Riplachiş a domnit în locul lui.", "Şi s-a întâmplat că Riplachiş nu a făcut ceea ce era drept în ochii Domnului, căci el a avut multe neveste şi concubine şi a pus pe umerii oamenilor ceea ce era greu de dus; da, el a luat de la ei biruri grele; iar cu aceste biruri el a zidit multe clădiri spaţioase.", "Şi şi-a ridicat un tron foarte frumos; şi a zidit multe temniţe şi cel care refuza să plătească birurile era aruncat în temniţă; şi pe acela care nu era în stare să plătească birurile l-a aruncat el în temniţă; şi a făcut ca aceştia să muncească fără întrerupere pentru întreţinerea lor; şi pe aceia care refuzau să muncească el i-a trimis la moarte.", "De aceea, el a înfăptuit toate lucrările lui frumoase, da, chiar şi aurul lui fin el a făcut să fie purificat în temniţe; şi tot felul de meşteşuguri fine a pus el să fie făcute în temniţe. Şi s-a întâmplat că el a îndurerat poporul cu curviile şi cu lucrurile lui abominabile.", "Iar după ce el a domnit timp de patruzeci şi doi de ani, poporul s-a ridicat în răzvrătire împotriva lui; şi iarăşi a început să fie război în ţară, într-atât, încât Riplachiş a fost ucis, iar urmaşii lui au fost alungaţi afară din ţară.", "Şi s-a întâmplat că după mulţi ani, Morianton (el fiind un urmaş al lui Riplachiş) a adunat laolaltă o oştire de exilaţi şi s-a dus şi a avut o bătălie cu poporul; şi el a câştigat putere peste multe oraşe; şi războiul a devenit foarte dureros şi a durat mulţi ani; şi el a câştigat putere peste toată ţara şi s-a instaurat rege peste toată ţara.", "Şi după ce el s-a instaurat rege, el a uşurat suferinţa poporului, prin care el a câştigat favoruri în ochii poporului, iar ei l-au uns pe el ca să fie regele lor.", "Şi el a făcut dreptate poporului, dar nu şi lui însuşi, din cauza multelor sale curvii; de aceea el a fost alungat din prezenţa Domnului.", "Şi s-a întâmplat că Morianton a zidit multe oraşe, iar poporul a devenit nespus de bogat sub domnia lui, atât în ceea ce priveşte clădirile, cât şi aurul şi argintul şi cultivarea de grâne, creşterea de turme şi cirezi şi astfel de lucruri care le-au fost date lor.", "Iar Morianton a trăit până la o vârstă foarte înaintată şi apoi el l-a zămislit pe Chim; iar Chim a domnit în locul tatălui său; şi el a domnit timp de opt ani, iar tatăl lui a murit. Şi s-a întâmplat că Chim nu a domnit în dreptate, din care cauză el nu a fost favorizat de către Domnul.", "Iar fratele lui s-a ridicat în răzvrătire împotriva lui, după care l-a luat pe el în robie; iar el a rămas în robie până la sfârşitul zilelor sale; şi el a zămislit fii şi fiice în robie, iar la bătrâneţe l-a zămislit pe Levi; şi apoi a murit.", "Şi s-a întâmplat că Levi a slujit în robie după moartea tatălui său timp de patruzeci şi doi de ani. Şi el a purtat război împotriva regelui ţării, în urma căruia a căpătat regatul pentru el însuşi.", "Şi după ce a căpătat regatul pentru el însuşi, el a făcut ceea ce era drept în ochii Domnului; iar poporul a prosperat în ţară; iar el a trăit până la o vârstă înaintată şi a zămislit fii şi fiice; şi el, de asemenea, l-a zămislit pe Corom, pe care l-a uns rege în locul său.", "Şi s-a întâmplat că şi Corom a făcut ceea ce era bun în ochii Domnului în toate zilele sale; şi el a zămislit mulţi fii şi fiice; şi după ce a văzut multe zile, el s-a dus, la fel ca restul pământului; iar Chiş a domnit în locul lui.", "Şi s-a întâmplat că şi Chiş, de asemenea, a murit, iar Lib a domnit în locul lui.", "Şi s-a întâmplat că Lib, de asemenea, a făcut ceea ce era bun în ochii Domnului. Şi în zilele lui Lib şerpii cei veninoşi au fost distruşi. De aceea, ei s-au dus în ţara de la miazăzi ca să vâneze mâncare pentru poporul ţării, căci ţara era acoperită de animale de-ale pădurii. Şi Lib însuşi a devenit, de asemenea, un mare vânător.", "Şi ei au zidit un oraş mare lângă partea cea îngustă a ţării, lângă locul unde marea desparte ţara.", "Şi ei au păstrat ţara de la miazăzi ca un loc sălbatic ca să aibă vânat. Şi întreaga întindere a ţării de la miazănoapte a fost acoperită de locuitori.", "Şi ei au fost nespus de harnici; şi ei au vândut şi au cumpărat şi au făcut negoţ unul cu altul pentru ca să capete câştig.", "Şi ei au lucrat din tot felul de minereuri şi au făcut aur şi argint şi fier şi aramă şi tot felul de metale; şi ei le-au săpat din pământ; de aceea, ei au făcut movile mari de pământ ca să capete minereuri de aur şi de argint, de fier şi de cupru. Şi ei au făcut tot felul de lucrări frumoase.", "Şi ei au avut mătăsuri şi ţesături fine; şi ei au făcut tot felul de veşminte ca să-şi acopere goliciunea.", "Şi ei au făcut tot felul de unelte ca să cultive pământul, atât ca să are, cât şi ca să semene şi să culeagă şi să plivească, precum şi, de asemenea, să treiere.", "Şi ei au făcut tot felul de unelte cu care au făcut animalele lor să muncească.", "Şi ei au făcut tot felul de arme de război. Şi ei au lucrat tot felul de lucruri de o lucrătură foarte neobişnuită.", "Şi niciodată nu a putut vreun popor să fie mai binecuvântat decât erau ei şi mai prosper prin mâna Domnului. Şi ei au fost într-o ţară care era aleasă mai presus decât toate ţările, căci aşa spusese Domnul.", "Şi s-a întâmplat că Lib a trăit mulţi ani şi a zămislit fii şi fiice; şi el, de asemenea, l-a zămislit pe Hartom.", "Şi s-a întâmplat că Hartom a domnit în locul tatălui său. Şi după ce Hartom a domnit douăzeci şi patru de ani, iată, regatul i-a fost luat. Şi el a slujit mulţi ani în robie, da, şi anume tot restul zilelor sale.", "Şi el l-a zămislit pe Het, iar Het a trăit în robie toate zilele sale. Şi Het l-a zămislit pe Aaron, iar Aaron a trăit în robie toate zilele sale; iar el l-a zămislit pe Amnigada, iar Amnigada, de asemenea, a trăit în robie toate zilele sale; şi el l-a zămislit pe Coriantum şi Coriantum a trăit în robie toate zilele sale; şi el l-a zămislit pe Com.", "Şi s-a întâmplat că Com a alungat jumătate din regat; iar el a domnit peste jumătate din regat timp de patruzeci şi doi de ani; şi el s-a dus să se bată împotriva regelui Amghid; şi ei s-au bătut timp de mulţi ani, timp în care Com a căpătat putere asupra lui Amghid şi a căpătat putere asupra restului regatului.", "Iar în zilele lui Com au început să fie tâlhari prin ţară; şi ei au adoptat planurile vechi şi au făcut jurăminte după felul celor din vechime şi au căutat iarăşi să distrugă regatul.", "Acum Com a luptat mult împotriva lor; cu toate acestea, el nu a dominat asupra lor."]}, {"name": "11", "verses": ["Şi în zilele lui Com au venit, de asemenea, mulţi profeţi şi ei au profeţit despre distrugerea acelui popor mare, dacă ei nu se pocăiesc şi nu se întorc la Domnul şi nu se lasă de crimele şi ticăloşia lor.", "Şi s-a întâmplat că profeţii au fost respinşi de către popor; şi ei au fugit la Com pentru protecţie, căci oamenii au căutat să-i distrugă pe ei.", "Şi ei au profeţit către Com despre multe lucruri; iar el a fost binecuvântat în tot restul zilelor sale.", "Şi el a trăit până la o vârstă înaintată şi l-a zămislit pe Şiblom; iar Şiblom a domnit în locul lui. Iar fratele lui Şiblom s-a răzvrătit împotriva lui şi a început să fie un mare război în toată ţara.", "Şi s-a întâmplat că fratele lui Şiblom a făcut ca toţi profeţii care au profeţit despre distrugerea poporului să fie duşi la moarte;", "Şi a fost o mare calamitate în toată ţara, căci ei au adus mărturie cum că un mare blestem urma să vină asupra ţării, precum şi asupra poporului şi că urma să fie o mare distrugere printre ei, aşa cum nu mai fusese niciodată pe faţa pământului, iar oasele lor urmau să devină ca movilele de pământ, dacă ei nu se pocăiau de ticăloşia lor.", "Şi ei nu au ascultat de glasul Domnului din cauza combinaţiilor lor ticăloase; de aceea, au început să fie războaie şi conflicte în toată ţara, precum şi multă foamete şi epidemii într-atât, încât a fost o mare distrugere, aşa cum nu mai fusese nici una cunoscută pe faţa pământului; şi toate acestea s-au întâmplat în zilele lui Şiblom.", "Şi oamenii au început să se pocăiască de nedreptăţile lor; şi în măsura în care ei au făcut aceasta, Domnul s-a îndurat de ei.", "Şi s-a întâmplat că Şiblom a fost ucis, iar Set a fost adus în robie şi a trăit în robie toate zilele sale.", "Şi s-a întâmplat că Aha, fiul lui, a căpătat regatul; şi el a domnit peste popor toate zilele sale. Şi el a făcut tot felul de nedreptăţi în zilele sale, prin care el a pricinuit multă vărsare de sânge; iar zilele lui au fost puţine.", "Şi Etem, fiind un urmaş al lui Aha, a căpătat regatul; şi el, de asemenea, a făcut ticăloşii în zilele sale.", "Şi s-a întâmplat că în zilele lui Etem, au venit mulţi profeţi şi au profeţit iarăşi către popor; da, ei au profeţit cum că Domnul îi va distruge pe ei cu totul de pe faţa pământului, dacă ei nu se pocăiesc de nedreptăţile lor.", "Şi s-a întâmplat că oamenii şi-au împietrit inimile şi nu au vrut să asculte de cuvintele lor; şi profeţii au jelit şi s-au retras din mijlocul poporului.", "Şi s-a întâmplat că Etem a judecat cu răutate în tot timpul zilelor sale; şi el l-a zămislit pe Moron. Şi s-a întâmplat că Moron a domnit în locul lui; iar Moron a făcut ceea ce era ticălos în faţa Domnului.", "Şi s-a întâmplat că s-a ridicat o răzvrătire din popor din cauza acelei combinaţii secrete care a fost făcută ca să capete putere şi câştig; şi un om puternic s-a ridicat dintre ei în nedreptate şi s-a bătut cu Moron, în care bătălie el a răsturnat jumătate din regat; şi el a păstrat jumătate din regat mulţi ani.", "Şi s-a întâmplat că Moron l-a răsturnat pe el şi a recăpătat regatul.", "Şi s-a întâmplat că un alt om puternic s-a ridicat; şi el a fost un urmaş al fratelui lui Iared.", "Şi s-a întâmplat că el l-a răsturnat pe Moron şi a căpătat regatul; de aceea Moron a trăit în robie tot restul zilelor sale; şi el l-a zămislit pe Coriantor.", "Şi s-a întâmplat că şi Coriantor a trăit în robie toate zilele sale.", "Şi în zilele lui Coriantor, de asemenea, au venit mulţi profeţi şi au profeţit despre lucruri mari şi măreţe şi au strigat pocăinţă către popor şi că dacă ei nu se vor pocăi, atunci Domnul Dumnezeu va face judecată împotriva lor pentru distrugerea lor totală;", "Şi că Domnul Dumnezeu va trimite sau va aduce un alt popor cu puterea Sa ca să stăpânească ţara, în felul în care El i-a adus pe strămoşii lor.", "Şi ei au respins toate cuvintele profeţilor din cauza societăţii lor secrete şi a lucrurilor lor abominabile şi ticăloase.", "Şi s-a întâmplat că Coriantor l-a zămislit pe Eter, iar el a murit după ce a trăit în robie toate zilele sale."]}, {"name": "12", "verses": ["Şi s-a întâmplat că zilele lui Eter au fost în zilele lui Coriantumr; iar Coriantumr a fost rege peste toată ţara.", "Iar Eter a fost un profet al Domnului; deci, Eter a venit în zilele lui Coriantumr şi a început să profeţească poporului, căci el nu putea fi oprit datorită Spiritului Domnului care era în el.", "Căci el a strigat de dimineaţă chiar până la apusul soarelui, îndemnând poporul să creadă în Dumnezeu pentru pocăinţă, căci altfel ei vor fi distruşi, zicându-le lor că prin credinţă toate lucrurile sunt împlinite—", "De aceea, acela care crede în Dumnezeu cu siguranţă va putea să nădăjduiască într-o lume mai bună, da, şi anume un loc la dreapta lui Dumnezeu, care nădejde vine de la credinţă, ancorează în sufletul oamenilor, ceea ce-i face pe ei să fie siguri şi neclintiţi, întotdeauna abundând în fapte bune, fiind conduşi să-L slăvească pe Dumnezeu.", "Şi s-a întâmplat că Eter a profeţit lucruri mari şi minunate poporului, lucruri pe care ei nu le-au crezut pentru că ei nu le-au văzut.", "Şi acum eu, Moroni, aş vrea să vorbesc întrucâtva despre aceste lucruri; eu aş vrea să arăt lumii că credinţa înseamnă lucruri care sunt nădăjduite, dar nevăzute; de aceea nu vă certaţi pentru că nu vedeţi, căci voi nu veţi primi nici o mărturie decât după încercarea credinţei voastre.", "Căci a fost prin credinţă că Hristos S-a arătat pe El Însuşi strămoşilor noştri după ce El S-a ridicat din morţi; şi El nu li S-a arătat lor până când ei nu au avut credinţă în El; de aceea trebuie că unii au avut credinţă în El, căci El nu S-a arătat lumii.", "Dar, datorită credinţei oamenilor, El S-a arătat lumii şi a slăvit numele Tatălui şi a pregătit calea pentru ca alţii să se împărtăşească din darul ceresc pentru ca ei să poată nădăjdui pentru acele lucruri pe care ei nu le-au văzut.", "De aceea, voi, de asemenea, puteţi să aveţi nădejde şi să vă împărtăşiţi din dar, dacă voi veţi avea credinţă.", "Iată, prin credinţă au fost cei din vechime chemaţi după ordinul cel sfânt al lui Dumnezeu.", "De aceea, prin credinţă a fost dată legea lui Moise. Iar prin darul Fiului Său a pregătit Dumnezeu o cale cu mult mai bună; şi prin credinţă a fost aceasta înfăptuită.", "Căci dacă nu ar fi deloc credinţă printre copiii oamenilor, Dumnezeu nu poate face nici o minune printre ei; de aceea El nu S-a arătat decât după credinţa lor.", "Iată, credinţa lui Alma şi Amulec a făcut ca temniţa să se prăbuşească la pământ.", "Iată, credinţa lui Nefi şi Lehi a adus schimbarea lamaniţilor pentru ca ei să fie botezaţi cu foc şi cu Duhul Sfânt.", "Iată, credinţa lui Amon şi a fraţilor lui a făcut un miracol atât de mare printre lamaniţi.", "Da, şi chiar şi toţi aceia care au făcut miracole le-au făcut prin credinţă, şi anume aceia care au fost înainte de Hristos, precum şi aceia care au fost după El.", "Şi prin credinţă cei trei ucenici au obţinut făgăduiala că ei nu vor gusta moartea; şi ei nu au obţinut făgăduiala decât după credinţa lor.", "Şi nimeni, niciodată, nu a făcut nici un miracol decât după credinţa lui; de aceea, ei mai întâi au crezut în Fiul lui Dumnezeu.", "Şi au fost mulţi a căror credinţă era nespus de puternică, chiar mai înainte de a fi venit Hristos, cei care nu au putut să fie ţinuţi dincolo de văl, ci într-adevăr au văzut cu ochii lor lucrurile pe care ei le văzuseră cu ochiul credinţei şi ei au fost bucuroşi.", "Şi iată, noi am văzut în această cronică faptul că unul dintre aceştia era fratele lui Iared; căci atât de mare a fost credinţa lui în Dumnezeu încât, atunci când Dumnezeu Şi-a întins degetul, El nu a putut să-L ascundă de vederea fratelui lui Iared datorită cuvântului pe care El îl vorbise către el, care cuvânt el îl obţinuse prin credinţă.", "Iar după ce fratele lui Iared a văzut degetul Domnului, datorită făgăduielii pe care fratele lui Iared o obţinuse prin credinţă, Domnul nu a putut să ascundă nimic de vederea lui; de aceea, El i-a arătat lui toate lucrurile, căci el nu a mai putut să fie ţinut fără de văl.", "Şi prin credinţă strămoşii mei au obţinut făgăduiala că aceste lucruri urmau să vină la fraţii lor prin neamuri; de aceea Domnul mi-a dat mie poruncă, da, chiar Isus Hristos.", "Iar eu am spus către El: Doamne, neamurile îşi vor bate joc de aceste lucruri din cauza slăbiciunii noastre în a scrie; căci Tu Doamne ne-ai făcut pe noi puternici în cuvânt prin credinţă, dar nu ne-ai făcut pe noi puternici în a scrie; căci Tu i-ai făcut pe toţi aceşti oameni ca să poată să spună mult, datorită Duhului Sfânt pe care Tu L-ai dat lor;", "Şi Tu ne-ai făcut pe noi ca să nu putem scrie decât puţin, din cauza stângăciei mâinilor noastre. Iată, Tu nu ne-ai făcut pe noi puternici la scris ca pe fratele lui Iared, căci Tu l-ai făcut pe el pentru ca lucrurile pe care el le-a scris să fie puternice tot aşa cum eşti Tu, pentru copleşirea oamenilor ca să le citească.", "Tu, de asemenea, ai făcut cuvintele noastre puternice şi mari, chiar dacă noi nu putem să le scriem; de aceea, atunci când noi scriem, noi vedem micimea noastră şi ne împiedicăm din cauza aşezării cuvintelor; şi eu mă tem că neamurile îşi vor bate joc de cuvintele noastre.", "Iar atunci când eu am spus acestea, Domnul mi-a spus, spunând: Nebunii îşi bat joc, dar ei se vor căi; iar harul Meu este destul pentru cei slabi pentru ca ei să nu aibă nici un avantaj din slăbiciunea voastră;", "Şi dacă oamenii vin la Mine, Eu le voi arăta slăbiciunea lor. Eu le dau oamenilor slăbiciune pentru ca ei să fie umili; iar harul Meu este destul pentru toţi oamenii care se umilesc în faţa Mea; căci dacă ei se umilesc în faţa Mea şi au credinţă în Mine, atunci Eu voi face ca lucrurile slabe să devină puternice pentru ei.", "Iată, Eu le voi arăta neamurilor slăbiciunea lor şi le voi arăta că credinţa, speranţa şi caritatea duc spre Mine—fântâna tuturor dreptăţilor.", "Iar eu, Moroni, auzind aceste cuvinte, m-am consolat şi am zis: O, Doamne, facă-se voia Ta cea dreaptă, căci eu ştiu că Tu lucrezi pentru copiii oamenilor după credinţa lor;", "Căci fratele lui Iared a zis către muntele Zerin: Mută-te—şi s-a mutat. Şi dacă el nu ar fi avut credinţă, atunci acesta nu s-ar fi mutat; de aceea, Tu lucrezi după câtă credinţă au oamenii.", "Căci astfel Te-ai arătat ucenicilor Tăi; după credinţa pe care ei au avut-o şi după cât au vorbit ei în numele Tău, Tu Te-ai arătat lor în mare putere.", "Şi eu, de asemenea, îmi aduc aminte că Tu ai spus că ai pregătit o casă pentru om, da, chiar printre locaşurile Tatălui Tău, în care omul poate să aibă o speranţă mai mare; de aceea, omul trebuie să spere sau el nu poate să primească o moştenire în locul pe care Tu l-ai pregătit.", "Şi iarăşi, eu îmi aduc aminte că Tu ai zis că ai iubit lumea, într-atât, încât Tu Ţi-ai dat viaţa pentru lume, pentru ca să poţi s-o iei din nou ca să pregăteşti un loc pentru copiii oamenilor.", "Şi acum, eu ştiu că această dragoste pe care Tu ai avut-o pentru copiii oamenilor este caritate; de aceea, dacă oamenii nu vor avea îndurare, ei nu vor putea moşteni locul acela pe care Tu l-ai pregătit în locaşurile Tatălui Tău.", "De aceea, eu ştiu după lucrul acesta pe care Tu l-ai spus, că, dacă neamurile nu au caritate, din cauza slăbiciunii noastre, că Tu le vei pune pe ele la încercare şi vei lua de la ele talentul lor, da, chiar pe acela pe care l-au primit, şi-l vei da acelora care au mai din abundenţă.", "Şi s-a întâmplat că eu m-am rugat Domnului ca El să le dea neamurilor har, pentru ca ei să poată avea caritate.", "Şi s-a întâmplat că Domnul mi-a spus: Dacă ei nu au caritate, nu are importanţă pentru tine, tu ai fost credincios; de aceea, veşmintele tale vor fi curăţate. Şi, deoarece tu ai văzut slăbiciunile tale, tu vei fi întărit într-atât, încât tu vei sta jos în locul pe care l-am pregătit în locaşurile Tatălui Meu.", "Şi acum, eu, Moroni, îmi iau rămas bun de la neamuri; da, şi, de asemenea, de la fraţii mei pe care îi iubesc, până când ne vom întâlni înaintea scaunului de judecată al lui Hristos, unde toţi oamenii vor şti că veşmintele mele nu sunt pătate cu sângele vostru.", "Iar apoi, ei vor afla că eu L-am văzut pe Isus şi că El a vorbit cu mine faţă în faţă şi că El mi-a spus mie în umilinţă făţişă, tot aşa cum un om vorbeşte cu altul, în limba mea proprie, în legătură cu aceste lucruri;", "Şi numai pe puţine dintre ele le-am scris eu, din cauza slăbiciunii mele în a scrie.", "Şi acum, eu v-aş sfătui pe voi să-L căutaţi pe acest Isus despre care profeţii şi Apostolii au scris, pentru ca harul lui Dumnezeu Tatăl, precum şi Domnul Isus Hristos şi Duhul Sfânt care depune mărturie despre Ei, să poată să fie şi să trăiască în voi în vecii vecilor. Amin."]}, {"name": "13", "verses": ["Iar acum eu, Moroni, termin cronica mea despre distrugerea poporului despre care am scris.", "Căci iată, ei au respins toate cuvintele lui Eter; căci el într-adevăr le-a spus lor tot felul de lucruri, de la începutul omului; şi că după ce apele s-au retras de pe faţa acestei ţări, aceasta a devenit o ţară aleasă mai presus decât toate celelalte ţări, o ţară aleasă a Domnului; de aceea, Domnul vrea ca toţi oamenii care trăiesc în ea să-L slujească pe El;", "Şi că acesta era locul Noului Ierusalim, care trebuia să se pogoare din cer, sanctuarul cel sfânt al Domnului.", "Iată, Eter a văzut zilele lui Hristos şi el a vorbit despre un nou Ierusalim în această ţară.", "Şi el a vorbit, de asemenea, despre casa lui Israel şi despre Ierusalimul de unde Lehi urma să vină—după ce acesta va fi distrus, el va trebui să fie rezidit, un oraş sfânt pentru Domnul; de aceea, acesta nu putea să fie un nou Ierusalim, căci a fost în timpul din vechime; dar va trebui să fie rezidit şi să devină un oraş sfânt al Domnului; şi va trebui să fie zidit pentru casa lui Israel—", "Şi că un nou Ierusalim va fi zidit în ţara aceasta pentru rămăşiţa seminţiei lui Iosif, pentru care lucrurile de acolo au fost un model.", "Căci după cum Iosif l-a scos pe tatăl său din ţara Egiptului şi el a murit chiar acolo; de aceea Domnul a scos o rămăşiţă a seminţiei lui Iosif afară din ţara Ierusalimului pentru ca El să fie îndurător cu seminţia lui Iosif, pentru ca ei să nu piară, tot aşa cum El a fost îndurător cu tatăl lui Iosif pentru ca el să nu piară.", "De aceea, rămăşiţa casei lui Iosif va fi stabilită în această ţară; şi aceasta va fi o ţară a moştenirii lor; iar ei vor zidi un oraş sfânt pentru Domnul, la fel ca Ierusalimul din vechime; şi ei nu vor mai fi amestecaţi până când sfârşitul va veni când pământul va fi distrus.", "Şi va fi un nou cer şi un nou pământ; iar ei vor fi la fel ca cei din vechime, numai că cei din vechime s-au dus, iar toate lucrurile vechi au devenit noi.", "Iar apoi va veni un nou Ierusalim; şi binecuvântaţi sunt cei care locuiesc acolo, căci ei sunt aceia ale căror veşminte sunt albe prin sângele Mielului; şi ei sunt aceia care sunt număraţi printre rămăşiţa seminţiei lui Iosif, care erau din casa lui Israel.", "Iar apoi, de asemenea, va veni Ierusalimul cel din vechime; iar locuitorii de acolo, binecuvântaţi să fie ei, căci ei au fost spălaţi în sângele Mielului; şi ei sunt aceia care au fost împrăştiaţi şi adunaţi din cele patru colţuri ale pământului şi de la ţările de la miazănoapte şi sunt părtaşii înfăptuirii legământului pe care Dumnezeu l-a făcut cu tatăl lor, Avraam.", "Iar atunci când aceste lucruri vor veni, se va adeveri scriptura care spune că cei dintâi vor fi cei de pe urmă, iar cei de pe urmă vor fi cei dintâi.", "Iar eu eram cât pe ce să scriu mai mult, dar mie mi s-a interzis aceasta; dar mari şi minunate au fost profeţiile lui Eter; dar ei l-au preţuit pe el ca pe un nimic şi l-au alungat; iar el s-a ascuns în peştera unei stânci în timpul zilei, iar în timpul nopţii el s-a dus şi a văzut lucrurile care trebuia să vină asupra poporului.", "Şi în timp ce el a trăit în peştera unei stânci, el a făcut restul scrierii acesteia, văzând în timpul nopţii distrugerile care au venit asupra poporului.", "Şi s-a întâmplat că în acelaşi an în care el a fost alungat dintre oameni, a început să fie un mare război în popor, căci erau mulţi care s-au ridicat, care erau oameni puternici şi au căutat să-l distrugă pe Coriantumr prin planurile lor secrete de ticăloşii, despre care s-a vorbit.", "Şi acum Coriantumr, fiind el însuşi învăţat în toate meşteşugurile războiului şi în toate înşelătoriile lumii, de aceea el s-a bătut cu aceia care căutau să-l distrugă pe el.", "Dar el nu s-a pocăit şi nici fiii şi fiicele frumoase ale lui Cohor; şi nici fiii şi fiicele frumoase ale lui Corihor; şi în sfârşit, nici unul dintre fiii şi fiicele frumoase de pe faţa întregului pământ nu s-au pocăit de păcatele lor.", "De aceea s-a întâmplat că în primul an în care Eter a locuit în peştera unei stânci, mulţi oameni au fost ucişi de către sabia acelor combinaţii secrete, luptându-se împotriva lui Coriantumr pentru ca să capete regatul.", "Şi s-a întâmplat că fiii lui Coriantumr s-au luptat mult şi au sângerat mult.", "Şi în cel de al doilea an, cuvântul Domnului a venit către Eter, cum că el trebuia să se ducă şi să-i profeţească lui Coriantumr că dacă el se va pocăi, precum şi întreaga lui casă, atunci Domnul îi va da lui regatul şi va cruţa poporul—", "Altfel ei vor fi distruşi, precum şi toată casa lui, în afară de el. Iar el va trebui să trăiască numai ca să vadă împlinirea profeţiilor care fuseseră făcute despre un alt popor care va primi ţara ca moştenire; iar Coriantumr va fi îngropat de către ei; iar fiecare suflet va fi distrus, în afară de Coriantumr.", "Şi s-a întâmplat că Coriantumr nu s-a pocăit, şi nici casa lui, şi nici poporul; iar războaiele nu au încetat; iar ei au căutat să-l omoare pe Eter, dar el a fugit din faţa lor şi s-a ascuns iarăşi în peştera din stâncă.", "Şi s-a întâmplat că Şared s-a ridicat şi s-a bătut cu Coriantumr; şi el l-a învins pe acesta, într-atât, încât în cel de-al treilea an el l-a adus pe el în robie.", "Iar fiii lui Coriantumr, în cel de-al patrulea an, l-au învins pe Şared şi au căpătat iarăşi regatul pentru tatăl lor.", "Acum, a început să fie un război pe toată faţa ţării, fiecare om cu ceata lui luptându-se pentru ceea ce dorea el.", "Şi au fost tâlhari şi, în sfârşit, tot felul de ticăloşii pe toată faţa ţării.", "Şi s-a întâmplat că Coriantumr a fost nespus de mânios pe Şared şi s-a dus împotriva lui cu oştirile sale ca să se bată; şi ei s-au întâlnit cu mare mânie; şi ei s-au întâlnit în valea lui Ghilgal; iar bătălia a fost nespus de dureroasă.", "Şi s-a întâmplat că Şared s-a luptat împotriva lui timp de trei zile. Şi s-a întâmplat că Coriantumr l-a învins pe el şi l-a urmărit pe el până când a ajuns în câmpiile lui Heşlon.", "Şi s-a întâmplat că Şared iarăşi s-a bătut cu el pe câmpie; şi iată, el l-a învins pe Coriantumr şi iarăşi l-a respins pe el până în valea lui Ghilgal.", "Iar Coriantumr iarăşi s-a bătut cu Şared în valea lui Ghilgal, în care el l-a învins şi l-a ucis pe Şared.", "Iar Şared l-a rănit pe Coriantumr în şale, încât acesta nu s-a mai dus iarăşi la bătălie timp de doi ani, în care timp toţi oamenii de pe faţa ţării au vărsat sânge şi nu era nimeni care să-i oprească."]}, {"name": "14", "verses": ["Şi acum a început să fie un mare blestem peste toată ţara din cauza nedreptăţii poporului, în care dacă un om îşi lăsa unealta sau sabia pe raftul său sau în locul unde el o păstra, iată, în ziua următoare el nu putea s-o găsească, atât de mare era blestemul peste ţară.", "De aceea, fiecare om se lipea de ceea ce avea şi nu voia nici să împrumute şi nici să dea cu împrumut; şi fiecare om ţinea mânerul sabiei sale în mâna dreaptă pentru apărarea proprietăţii sale şi a vieţii sale şi a femeilor sale şi a copiilor săi.", "Şi acum, după doi ani şi după moartea lui Şared, iată, fratele lui Şared s-a ridicat şi a dus bătălie cu Coriantumr, în care Coriantumr l-a învins şi l-a urmărit până în pustiul lui Achiş.", "Şi s-a întâmplat că fratele lui Şared s-a bătut cu el în pustiul lui Achiş; şi bătălia a fost nespus de dureroasă şi multe mii au căzut de sabie.", "Şi s-a întâmplat că Coriantumr i-a asediat în pustiu; iar fratele lui Şared a înaintat în marş afară din pustiu în timpul nopţii şi a ucis o parte din oştirea lui Coriantumr în timp ce ei erau beţi.", "Şi el a înaintat până în ţara lui Moron şi s-a aşezat pe tronul lui Coriantumr.", "Şi s-a întâmplat că Coriantumr a locuit împreună cu oştirea sa în pustiu timp de doi ani, în care timp el a primit mari întăriri pentru oştirea sa.", "Acum, fratele lui Şared, al cărui nume era Galaad, de asemenea, a primit mari întăriri pentru oştirea sa, din cauza combinaţiilor secrete.", "Şi s-a întâmplat că marele lui preot l-a ucis pe el în timp ce el stătea pe tronul său.", "Şi s-a întâmplat că unul dintre cei cu combinaţii secrete l-a ucis pe el într-o trecătoare secretă şi a căpătat regatul pentru el însuşi; iar numele lui a fost Lib; iar Lib a fost un om de mare statură, mai mare decât oricare alt om printre toţi oamenii.", "Şi s-a întâmplat că în primul an al lui Lib, Coriantumr a venit în ţara lui Moron şi s-a bătut cu Lib.", "Şi s-a întâmplat că el s-a bătut cu Lib, în care bătălie Lib l-a lovit pe el în braţ şi el a fost rănit; cu toate acestea, oştirea lui Coriantumr l-a atacat pe Lib, încât acesta a fugit până la graniţele de lângă malul mării.", "Şi s-a întâmplat că Coriantumr l-a urmărit pe el; iar Lib s-a bătut cu el la malul mării.", "Şi s-a întâmplat că Lib a lovit oştirea lui Coriantumr încât aceasta a fugit iarăşi în pustiul lui Achiş.", "Şi s-a întâmplat că Lib l-a urmărit pe el până când el a ajuns la câmpiile lui Agoş. Şi Coriantumr luase cu el pe toţi oamenii, fugind înaintea lui Lib în colţul acela de ţară unde el a fugit.", "Şi când el a ajuns la câmpiile lui Agoş, el s-a bătut cu Lib şi l-a lovit pe acesta până când el a murit; cu toate acestea, fratele lui Lib a venit împotriva lui Coriantumr în locul lui, iar bătălia a fost foarte dureroasă, în care Coriantumr iarăşi a fugit dinaintea oştirii fratelui lui Lib.", "Acum, numele fratelui lui Lib a fost Şiz. Şi s-a întâmplat că Şiz l-a urmărit pe Coriantumr şi a doborât multe oraşe şi a ucis atât femei, cât şi copii şi a dat foc oraşelor.", "Şi spaima de Şiz s-a întins în toată ţara; da, un strigăt s-a auzit prin toată ţara—Cine putea să stea înaintea oştirii lui Şiz? Iată, el mătură pământul înaintea sa!", "Şi s-a întâmplat că poporul a început să se adune laolaltă în oştiri pe toată întinderea ţării.", "Şi ei erau împărţiţi; şi o parte dintre ei a fugit la oştirea lui Şiz, iar o parte dintre ei a fugit la oştirea lui Coriantumr.", "Şi războiul a fost atât de îndelungat şi de mare, iar locul vărsării de sânge şi al măcelului a fost atât de întins, încât întreaga întindere a ţării a fost acoperită cu trupurile celor morţi.", "Şi războiul a fost atât de înteţit şi de rapid, încât nimeni nu a fost lăsat ca să-i îngroape pe morţi, ci ei s-au dus tot înainte, de la vărsare de sânge la vărsare de sânge, lăsând trupurile bărbaţilor, femeilor şi copiilor răspândite pe toată faţa ţării ca să devină pradă pentru viermii cărnii.", "Iar putoarea lor s-a răspândit pe faţa ţării, chiar pe toată faţa ţării; de aceea poporul a devenit îngrijorat atât ziua, cât şi noaptea din cauza putorii aceleia.", "Cu toate acestea, Şiz nu a încetat să-l urmărească pe Coriantumr; căci el jurase să se răzbune pe Coriantumr pentru sângele fratelui său, care fusese ucis, şi pentru cuvântul Domnului care a ajuns până la Eter cum că Coriantumr nu va cădea de sabie.", "Şi astfel, noi vedem că Domnul i-a pedepsit pe ei plin de mânie şi ticăloşia şi lucrurile lor abominabile au pregătit o cale pentru distrugerea lor veşnică.", "Şi s-a întâmplat că Şiz l-a urmărit pe Coriantumr către răsărit şi anume până la graniţele de lângă malul mării, iar acolo el s-a bătut în bătălie cu Şiz timp de trei zile.", "Şi atât de îngrozitoare a fost distrugerea armatelor lui Şiz încât oamenii au început să fie înfricoşaţi şi au început să fugă dinaintea oştirilor lui Coriantumr; şi ei au fugit în ţara lui Corihor şi au alungat pe locuitori dinaintea lor, pe toţi aceia care nu au vrut să se unească cu ei.", "Şi ei şi-au pus corturile în valea lui Corihor; iar Coriantumr şi-a pus corturile în valea lui Şur. Acum, valea lui Şur era lângă dealul Comnor; de aceea, Coriantumr şi-a adunat oştirile laolaltă pe dealul Comnor şi a sunat din trâmbiţă înspre oştirile lui Şiz ca să-i cheme pe ei la bătălie.", "Şi s-a întâmplat că ei au venit, dar au fost iarăşi alungaţi; şi ei au venit pentru a doua oară şi iarăşi au fost alungaţi pentru a doua oară. Şi s-a întâmplat că ei au venit iarăşi pentru a treia oară, iar bătălia a fost foarte dureroasă.", "Şi s-a întâmplat că Şiz l-a lovit pe Coriantumr încât i-a pricinuit lui multe răni adânci; şi Coriantumr, pierzându-şi sângele, a leşinat şi a fost dus de acolo ca şi cum ar fi fost mort.", "Acum, pierderea de bărbaţi, femei şi copii de amândouă părţile a fost atât de mare, încât Şiz a poruncit oamenilor săi ca să nu mai urmărească oştirile lui Coriantumr; de aceea ei s-au întors la tabăra lor."]}, {"name": "15", "verses": ["Şi s-a întâmplat că atunci când Coriantumr s-a vindecat de rănile sale, el a început să-şi aducă aminte de cuvintele pe care Eter le vorbise către el.", "El a văzut că aproape două milioane de oameni fuseseră deja ucişi de sabie şi a început să jelească în inima sa; da, două milioane de oameni puternici fuseseră ucişi, precum şi nevestele şi copiii lor.", "El a început să se pocăiască de răul pe care îl făcuse; el a început să-şi aducă aminte de cuvintele care fuseseră spuse de gurile tuturor profeţilor şi le-a văzut pe acelea care se adeveriseră în toate punctele până atunci; iar sufletul lui a jelit şi a refuzat să fie alinat.", "Şi s-a întâmplat că el a scris o epistolă către Şiz, cerându-i să-i cruţe pe oameni, iar el va renunţa la regat de dragul vieţilor oamenilor.", "Şi s-a întâmplat că atunci când Şiz a primit această epistolă, el a scris o epistolă către Coriantumr cum că, dacă el se va preda singur pentru ca el să-l ucidă cu sabia lui, atunci el va cruţa vieţile oamenilor.", "Şi s-a întâmplat că oamenii nu s-au pocăit de nedreptatea lor; iar oamenii lui Coriantumr au fost aţâţaţi în mânie împotriva oamenilor lui Şiz; iar oamenii lui Şiz au fost aţâţaţi în mânie împotriva oamenilor lui Coriantumr; de aceea, oamenii lui Şiz s-au bătut cu oamenii lui Coriantumr.", "Şi atunci când Coriantumr a văzut că el era aproape să cadă, el a fugit iarăşi dinaintea oamenilor lui Şiz.", "Şi s-a întâmplat că el a ajuns la apele lui Ripliancum care, prin interpretare, este mare sau mai mare decât toate; de aceea, atunci când ei au ajuns la aceste ape, ei şi-au pus acolo corturile; iar Şiz, de asemenea, şi-a pus corturile aproape de ei; şi de aceea, în dimineaţa următoare, ei s-au dus la bătălie.", "Şi s-a întâmplat că ei s-au bătut într-o bătălie foarte dureroasă în care Coriantumr a fost iarăşi rănit şi a leşinat din cauza pierderii de sânge.", "Şi s-a întâmplat că oştirile lui Coriantumr au împins oştirile lui Şiz ca să le bată, încât le-au făcut pe acestea să fugă dinaintea lor; şi acestea au fugit către miazăzi şi şi-au pus corturile într-un loc care se numea Ogat.", "Şi s-a întâmplat că oştirea lui Coriantumr şi-a pus corturile lângă dealul Rama; şi acesta era acelaşi deal unde tatăl meu, Mormon, a ascuns cronicile sfinte în Domnul.", "Şi s-a întâmplat că ei au adunat laolaltă pe toţi oamenii de pe toată faţa ţării, care nu fuseseră ucişi, în afară de Eter.", "Şi s-a întâmplat că Eter a văzut toate faptele oamenilor; şi el a văzut că oamenii care erau de partea lui Coriantumr erau adunaţi laolaltă cu oştirea lui Coriantumr; şi oamenii care erau de partea lui Şiz erau adunaţi laolaltă cu oştirea lui Şiz.", "De aceea, timp de patru ani ei au tot adunat laolaltă oameni pentru ca să poată să-i adune pe toţi care erau pe faţa ţării şi ca să poată să capete toată întărirea care era posibil s-o capete.", "Şi s-a întâmplat că atunci când ei s-au adunat cu toţii laolaltă, fiecare dintre ei la oştirea pe care a vrut-o, împreună cu nevestele şi copiii lor—atât bărbaţii, cât şi femeile şi copiii fiind înarmaţi cu arme de război, având scuturi şi platoşe şi coifuri şi fiind îmbrăcaţi ca pentru război—ei au înaintat unul către altul ca să se bată; şi ei s-au bătut toată ziua aceea şi nu au învins.", "Şi s-a întâmplat că atunci când a căzut noaptea, ei au fost obosiţi şi s-au retras în taberele lor; iar după ce ei s-au retras în taberele lor, au început să bocească şi să se jeluiască pentru pierderea oamenilor lor care fuseseră ucişi; şi atât de mari erau strigătele şi bocetele şi jeluirile lor încât ei au sfâşiat aerul nespus de mult.", "Şi s-a întâmplat că în dimineaţa următoare ei iarăşi s-au dus la bătălie; şi mare şi îngrozitoare a fost ziua aceea; cu toate acestea, ei nu au biruit, iar atunci când noaptea a venit iarăşi, ei au sfâşiat aerul cu strigătele şi bocetele şi jeluirile lor pentru pierderea celor ucişi dintre oamenii lor.", "Şi s-a întâmplat că Coriantumr iarăşi a scris o epistolă către Şiz, cerându-i să nu mai vină să se bată, ci mai degrabă să ia regatul şi să cruţe vieţile oamenilor.", "Dar iată, Spiritul Domnului a încetat să se mai străduie cu ei, iar Satana a avut întreaga putere asupra inimilor poporului; căci ei au fost abandonaţi împietririi inimilor lor şi orbirii minţilor lor pentru ca să fie distruşi; de aceea, ei s-au dus iarăşi la bătălie.", "Şi s-a întâmplat că ei s-au bătut toată ziua aceea, iar atunci când noaptea a venit, ei au dormit pe săbiile lor.", "Iar în dimineaţa următoare ei s-au bătut chiar până la căderea nopţii.", "Iar atunci când noaptea a căzut, ei erau îmbătaţi de mânie, la fel ca un om care este îmbătat de vin; şi ei iarăşi au dormit pe săbiile lor.", "Iar în dimineaţa următoare ei iarăşi s-au bătut; iar atunci când noaptea a căzut, ei cu toţii căzuseră sub sabie, în afară de cincizeci şi doi din oştirea lui Coriantumr şi şaizeci şi nouă dintre oamenii lui Şiz.", "Şi s-a întâmplat că ei au dormit pe săbiile lor în noaptea aceea, iar în ziua următoare ei iarăşi s-au bătut şi s-au confruntat cu toată puterea lor cu săbiile şi cu scuturile lor toată ziua aceea.", "Iar atunci când noaptea a venit, erau treizeci şi doi dintre oamenii lui Şiz şi douăzeci şi şapte dintre oamenii lui Coriantumr.", "Şi s-a întâmplat că ei au mâncat şi au dormit şi s-au pregătit pentru moarte în ziua următoare. Şi ei erau oameni mari şi puternici în ceea ce priveşte forţa bărbătească.", "Şi s-a întâmplat că ei s-au bătut timp de trei ore şi au leşinat din cauza pierderii de sânge.", "Şi s-a întâmplat că atunci când oamenii lui Coriantumr au căpătat destulă putere ca să poată merge, ei erau gata să fugă ca să-şi salveze vieţile; dar iată, Şiz s-a ridicat, precum şi oamenii lui, şi el a jurat în mânia sa că îl va ucide pe Coriantumr sau el însuşi va pieri sub sabie.", "De aceea, el i-a urmărit pe ei, iar în ziua următoare el i-a învins pe ei; şi ei iarăşi s-au bătut cu sabia. Şi s-a întâmplat că atunci când ei cu toţii au căzut sub sabie, în afară de Coriantumr şi de Şiz, iată că Şiz a leşinat din cauza pierderii de sânge.", "Şi s-a întâmplat că atunci când Coriantumr s-a plecat asupra sabiei sale ca să se odihnească pentru un moment, el a retezat capul lui Şiz.", "Şi s-a întâmplat că după ce el a retezat capul lui Şiz, Şiz s-a ridicat pe mâinile sale şi a căzut; iar după ce el s-a luptat ca să respire, a murit.", "Şi s-a întâmplat că a căzut la pământ Coriantumr ca şi cum nu ar fi avut viaţă deloc.", "Iar Domnul a spus către Eter şi a zis către el: Du-te. Iar el s-a dus şi a văzut cuvintele Domnului că fuseseră cu totul înfăptuite; şi el a terminat cronica lui; (şi eu nu am scris nici cea de a suta parte) şi el le-a ascuns în aşa fel încât oamenii lui Limhi le-au găsit.", "Acum, ultimele cuvinte pe care Eter le-a scris sunt acestea: Dacă Domnul vrea ca eu să fiu înălţat sau să sufăr voinţa Domnului în carne, asta nu are nici o importanţă, dacă va fi ca eu să fiu salvat în Împărăţia lui Dumnezeu. Amin."]}]}, "moroni": {"name": "Moroni", "chapters": [{"name": "1", "verses": ["Acum eu, Moroni, după ce am terminat de redat o prescurtare a relatării despre poporul lui Iared, am crezut că nu voi mai scrie, dar eu încă nu am pierit; şi nu mă voi face cunoscut lamaniţilor pentru ca ei să nu mă distrugă.", "Căci iată, războaiele lor între ei sunt îngrozitor de feroce; şi din cauza urii lor, ei omoară pe orice nefit care nu-L tăgăduie pe Hristos.", "Iar eu, Moroni, nu-L voi tăgădui pe Hristos; de aceea eu rătăcesc oriunde pot pentru siguranţa propriei mele vieţi.", "Prin urmare, eu mai scriu câteva lucruri, contrar cu ceea ce eu am crezut; căci eu am crezut că nu voi mai scrie; dar eu mai scriu câteva lucruri care poate vor fi de vreo valoare pentru fraţii mei, lamaniţii, într-o oarecare zi din viitor, potrivit voinţei Domnului."]}, {"name": "2", "verses": ["Cuvintele lui Hristos, pe care El le-a spus către ucenicii Săi, către cei doisprezece pe care El i-a ales, în timp ce El Şi-a pus mâna pe ei—", "Şi El i-a chemat pe ei pe numele lor, zicând: Voi să-L chemaţi pe Tatăl în numele Meu în rugăciune aprinsă; şi după ce aţi făcut aceasta, voi veţi avea puterea ca să daţi Duhul Sfânt celui pe care voi veţi pune mâinile; şi în numele Meu voi Îl veţi da, căci aşa fac apostolii Mei.", "Acum, Hristos a spus aceste cuvinte către ei în timpul primei Lui înfăţişări; iar mulţimea nu a auzit, dar ucenicii au auzit; şi pe toţi aceia pe care ei şi-au pus mâinile Duhul Sfânt s-a pogorât."]}, {"name": "3", "verses": ["Felul în care ucenicii, care au fost numiţi vârstnici de către Biserică, au rânduit preoţi şi învăţători—", "După ce ei s-au rugat Tatălui în numele lui Hristos, şi-au pus mâinile pe ei şi au zis:", "În numele lui Isus Hristos te rânduiesc pe tine să fii preot (sau pentru învăţător, te rânduiesc pe tine să fii învăţător) să predici pocăinţă şi iertarea păcatelor prin Isus Hristos, prin răbdarea credinţei în numele Lui, până la capăt. Amin.", "Şi în felul acesta au rânduit preoţi şi învăţători, în acord cu darurile şi chemările lui Dumnezeu către oameni; şi ei i-au rânduit prin puterea Duhului Sfânt care era în ei."]}, {"name": "4", "verses": ["Felul în care vârstnicii şi preoţii lor au slujit trupul şi sângele lui Hristos în Biserică; şi ei au slujit potrivit poruncilor lui Hristos; de aceea, noi ştim că felul acesta este adevărat; şi vârstnicul şi preotul erau aceia care slujeau acestea—", "Şi ei au îngenuncheat cu Biserica şi s-au rugat Tatălui în numele lui Hristos, zicând:", "O, Dumnezeule, Tată Veşnic, noi Te rugăm, în numele Fiului Tău, Isus Hristos, să binecuvântezi şi să sfinţeşti această pâine pentru sufletele tuturor acelora care se împărtăşesc din ea; pentru ca ei să mănânce în amintirea trupului Fiului Tău şi să-Ţi mărturisească Ţie, o, Dumnezeule, Tată Veşnic, că ei doresc cu adevărat să ia asupra lor numele Fiului Tău şi să-şi amintească totdeauna de El şi să ţină poruncile pe care El le-a dat lor, pentru ca ei să poată avea totdeauna Spiritul Său cu ei. Amin."]}, {"name": "5", "verses": ["Modul de slujire a vinului—Iată, ei au luat cana şi au zis:", "O, Dumnezeule, Tată Veşnic, noi Te rugăm, în numele Fiului Tău, Isus Hristos, să binecuvântezi şi să sfinţeşti acest vin pentru sufletele tuturor acelora care beau din el, pentru ca ei să facă aceasta în amintirea sângelui Fiului Tău, care a fost vărsat pentru ei; pentru ca ei să-Ţi mărturisească Ţie, o, Dumnezeule, Tată Veşnic, că ei îşi amintesc totdeauna de El, pentru ca ei să poată avea Spiritul Său cu ei. Amin."]}, {"name": "6", "verses": ["Şi acum eu vorbesc despre botez. Iată, vârstnici, preoţi şi învăţători au fost botezaţi; şi ei nu au fost botezaţi decât dacă aduceau roade ca să arate că erau demni de acesta.", "Şi, de asemenea, ei nu erau botezaţi decât dacă veneau cu inima frântă şi cu spiritul smerit şi depuneau mărturie în faţa Bisericii cum că într-adevăr s-au pocăit de toate păcatele lor.", "Şi nimeni nu a fost primit pentru botez decât dacă lua asupra lui numele lui Hristos, având hotărârea să-L slujească până la capăt.", "Şi după ce ei au fost primiţi pentru botez şi au fost influenţaţi şi curăţaţi prin puterea Duhului Sfânt, ei au fost număraţi printre oamenii Bisericii lui Hristos; iar numele lor au fost luate pentru ca ei să poată fi ţinuţi minte şi hrăniţi de cuvântul cel bun al lui Dumnezeu, pentru ca să-i păstreze pe ei pe calea cea bună, pentru ca să-i păstreze pe ei atenţi tot timpul în rugăciune, sprijinindu-se numai pe meritele lui Hristos, care era Căpetenia şi Desăvârşirea credinţei lor.", "Iar Biserica s-a adunat laolaltă deseori ca să postească şi să se roage şi să vorbească unul cu altul despre bunăstarea sufletelor lor.", "Şi ei s-au întâlnit laolaltă deseori ca să se împărtăşească din pâine şi din vin, în amintirea Domnului Isus.", "Şi ei erau severi în grija de a nu fi nici o nedreptate între ei; şi cei ce erau găsiţi că au comis vreo nedreptate, trei martori de-ai Bisericii îi condamnau pe ei în faţa vârstnicilor şi dacă ei nu se pocăiau şi nu se spovedeau, atunci numele lor erau şterse şi ei nu mai erau număraţi printre oamenii lui Hristos.", "Dar ori de câte ori ei s-au pocăit şi au căutat iertare cu intenţii adevărate, au fost iertaţi.", "Iar adunările lor au fost conduse de către Biserică după felul şi lucrările Spiritului şi prin puterea Duhului Sfânt; căci după cum puterea Duhului Sfânt i-a condus pe ei cum să predice sau să sfătuiască, sau să se roage, sau să implore, sau să cânte, chiar aşa s-a făcut."]}, {"name": "7", "verses": ["Şi acum eu, Moroni, scriu câteva dintre cuvintele tatălui meu, Mormon, pe care el le-a vorbit despre credinţă, nădejde şi caritate; căci în felul acesta a vorbit el către popor, învăţându-i pe ei în sinagoga pe care ei o construiseră ca un loc de rugăciune.", "Şi acum eu, Mormon, vă vorbesc vouă, fraţii mei preaiubiţi; şi prin harul lui Dumnezeu Tatăl şi al Domnului nostru Isus Hristos şi a voinţei Lui sfinte, din cauza darului chemării Lui către mine mi se dă mie voie să vă vorbesc eu vouă la timpul acesta.", "De aceea, eu aş dori să vorbesc către voi, cei care faceţi parte din Biserică, care-L urmaţi în pace pe Hristos şi care aţi căpătat destulă nădejde prin care voi veţi putea intra în odihna Domnului de la timpul acesta înainte, până când voi vă veţi odihni împreună cu El în ceruri.", "Şi acum, fraţii mei, eu judec lucrurile voastre în felul acesta datorită trăirii voastre în pace împreună cu copiii oamenilor.", "Căci eu îmi aduc aminte de cuvântul lui Dumnezeu care spune că prin faptele lor îi veţi cunoaşte pe ei; căci dacă faptele lor sunt bune, atunci şi ei sunt buni.", "Căci iată, Dumnezeu a zis că un om rău nu poate să facă ceea ce este bun; căci dacă el oferă un dar sau se roagă la Dumnezeu, el nu va profita de nimic dacă nu va face aceasta cu intenţii adevărate.", "Căci iată, acest lucru nu este socotit pentru el în dreptate.", "Căci iată, dacă un om rău oferă un dar, el face aceasta împotriva inimii sale; de aceea, acest lucru este socotit pentru el ca şi cum nu ar fi dat darul; de aceea, el este considerat rău în faţa lui Dumnezeu.", "Şi tot aşa, de asemenea, un astfel de lucru este socotit rău pentru un om dacă el se va ruga fără intenţie adevărată în inimă; da, şi el nu va profita de nimic, căci Dumnezeu nu primeşte un asemenea lucru.", "De aceea, un om rău nu poate face ceea ce este bun; şi nici nu va oferi un dar bun.", "Căci iată, o fântână amară nu poate da apă bună; nici o fântână bună nu poate da apă amară; de aceea, un om care este slujitorul diavolului nu poate să-L urmeze pe Hristos; iar dacă el Îl urmează pe Hristos, atunci el nu poate fi slujitorul diavolului.", "De aceea, toate lucrurile care sunt bune vin de la Dumnezeu; iar ceea ce este rău vine de la diavol; căci diavolul este duşmanul lui Dumnezeu şi se luptă împotriva Lui continuu şi invită şi îndeamnă la păcat şi la ceea ce este rău continuu.", "Dar iată, ceea ce este de la Dumnezeu invită şi îndeamnă la lucru bun continuu; de aceea, fiecare lucru care invită şi îndeamnă la a face bine şi la a-L iubi pe Dumnezeu şi a-L sluji pe El este inspirat de către Dumnezeu.", "De aceea, luaţi seama, fraţii mei preaiubiţi, să nu judecaţi ceea ce este rău ca fiind de la Dumnezeu sau ceea ce este bun şi de la Dumnezeu ca fiind de la diavol.", "Căci iată, fraţii mei, vă este dat să judecaţi, pentru ca să deosebiţi binele de rău; iar felul de judecată, pentru ca voi să cunoaşteţi cu o cunoaştere perfectă, este la fel de clar cum lumina zilei este diferită de noaptea întunecoasă.", "Căci iată, Spiritul lui Hristos este dat fiecărui om pentru ca el să poată deosebi binele de rău; de aceea, eu vă arăt vouă felul de a judeca; căci fiecare lucru care te invită la a face bine şi la a te convinge să crezi în Hristos este trimis de către puterea şi darul lui Hristos; prin urmare, voi veţi putea cunoaşte cu o cunoaştere perfectă că aceasta este de la Dumnezeu.", "Dar tot ceea ce îi convinge pe oameni să facă rău şi să nu creadă în Hristos şi să-L tăgăduie şi să nu-L slujească pe Dumnezeu, atunci voi veţi putea cunoaşte cu o cunoaştere perfectă că aceasta este de la diavol; căci în felul acesta lucrează diavolul, căci el nu convinge pe nici un om să facă bine, nu, pe nici unul; şi nici îngerii lui nu fac aceasta şi nici cei care se supun lui.", "Şi acum, fraţii mei, văzând că voi cunoaşteţi lumina prin care să judecaţi, care lumină este lumina lui Hristos, vedeţi să nu judecaţi greşit; căci cu aceeaşi judecată cu care voi judecaţi, voi, de asemenea, veţi fi judecaţi.", "De aceea, eu vă rog fierbinte, fraţilor, să căutaţi cu hărnicie în lumina lui Hristos ca să puteţi deosebi binele de rău; şi dacă veţi pune mâna pe fiecare lucru bun şi nu-l veţi condamna, atunci voi cu siguranţă veţi fi un copil al lui Hristos.", "Şi acum, fraţii mei, cum este cu putinţă ca voi să puneţi mâna pe fiecare lucru bun?", "Şi acum eu ajung la acea credinţă despre care eu am spus că voi vorbi; şi vă voi spune vouă felul în care voi veţi putea pune mâna pe fiecare lucru bun.", "Căci iată, Dumnezeu cunoscând toate lucrurile, fiind de la veşnicie la veşnicie, iată, El a trimis îngeri ca să le slujească copiilor oamenilor, ca să arate lucrurile despre venirea lui Hristos; şi prin Hristos va veni fiecare lucru bun.", "Şi Dumnezeu, de asemenea, a declarat profeţilor cu gura Sa proprie cum că Hristos va veni.", "Şi iată, au fost diferite feluri în care El a manifestat lucruri către copiii oamenilor, care sunt bune; şi toate lucrurile care sunt bune vin de la Hristos; altfel, oamenii sunt căzuţi şi nici un lucru bun nu poate veni de la ei.", "De aceea, prin slujirea îngerilor şi prin fiecare cuvânt care iese din gura lui Dumnezeu, oamenii au început să aibă credinţă în Hristos; şi astfel prin credinţă au pus ei mâna pe fiecare lucru bun; şi astfel a fost până la venirea lui Hristos.", "Şi după ce El a venit, oamenii, de asemenea, au fost salvaţi prin credinţă în numele Lui; şi prin credinţă au devenit ei fiii lui Dumnezeu. Şi tot aşa de sigur cum că Hristos trăieşte, tot aşa de sigur este că El a vorbit aceste cuvinte către strămoşii noştri, zicând: Orice lucru voi veţi cere Tatălui în numele Meu, care este bun, în credinţă, crezând că voi veţi primi, iată, acest lucru vă va fi dat vouă.", "De aceea, fraţii mei preaiubiţi, au încetat miracolele pentru că Hristos S-a înălţat la ceruri şi s-a aşezat la dreapta lui Dumnezeu ca să-I ceară Tatălui dreptul Lui la îndurare pe care El a arătat-o copiilor oamenilor?", "Căci El a răspuns la cerinţele legii şi îi revendică pe toţi aceia care au credinţă în El; şi cei care au credinţă în El se vor lipi de orice lucru bun; prin urmare, El apără cauza copiilor oamenilor; şi El trăieşte în ceruri pentru veşnicie.", "Şi pentru că El a făcut aceasta, fraţii mei preaiubiţi, au încetat miracolele? Iată, vă spun eu vouă: Nu; şi nici îngerii nu au încetat să slujească copiilor oamenilor.", "Căci iată, ei sunt slujitorii Lui ca să slujească conform cuvântului poruncii Lui, arătându-se acelora cu mare credinţă şi cu minte nestrămutată în fiecare fel de dumnezeire.", "Şi misiunea slujirii lor este să-i cheme pe oameni la pocăinţă şi să îndeplinească şi să facă lucrarea legămintelor Tatălui, pe care El le-a făcut cu copiii oamenilor, pentru a pregăti calea printre copiii oamenilor, vestind cuvântul lui Hristos către vasele cele alese ale Domnului pentru ca ei să poată să depună mărturie despre El.", "Şi făcând astfel, Domnul Dumnezeu pregăteşte calea pentru ca rămăşiţa oamenilor să aibă credinţă în Hristos, pentru ca Duhul Sfânt să aibă loc în inima lor în acord cu puterea Sa; şi în felul acesta face Tatăl să se îndeplinească legămintele pe care El le-a făcut cu copiii oamenilor.", "Iar Hristos a zis: Dacă voi veţi avea credinţă în Mine, atunci veţi avea puterea să faceţi orice lucru care este potrivit cu Mine.", "Şi El a zis: Pocăiţi-vă, voi din toate marginile pământului, şi veniţi la Mine şi fiţi botezaţi în numele Meu şi aveţi credinţă în Mine pentru ca să puteţi fi salvaţi.", "Şi acum, fraţii mei preaiubiţi, dacă va fi aşa, că aceste lucruri sunt adevărate, despre care eu v-am vorbit vouă, şi Dumnezeu vă va arăta vouă, cu putere şi cu mare slavă în ultima zi că ele sunt adevărate; şi dacă ele sunt adevărate, a încetat ziua miracolelor?", "Sau au încetat îngerii să apară în faţa copiilor oamenilor? Sau a retras El puterea Duhului Sfânt de la ei? Sau va face El aceasta atât timp cât timpul va fi sau cât pământul va dura sau cât va fi vreun om pe faţa pământului ca să fie salvat?", "Iată, vă spun eu vouă: Nu, căci prin credinţă se fac miracolele; şi prin credinţă apar îngerii şi le slujesc oamenilor; de aceea, dacă aceste lucruri au încetat, vai de copiii oamenilor, căci aceasta este din cauza necredinţei şi totul este în zadar.", "Căci nici un om nu poate fi salvat, potrivit cuvintelor lui Hristos, dacă ei nu vor avea credinţă în numele Lui; de aceea, dacă aceste lucruri au încetat, atunci a încetat şi credinţa; şi îngrozitoare este starea omului, căci ei sunt ca şi cum nici o mântuire nu s-ar fi înfăptuit.", "Dar iată, fraţii mei preaiubiţi, eu cred lucruri mai bune despre voi, căci eu cred că voi aveţi credinţă în Hristos datorită blândeţii voastre; căci dacă voi nu aveţi credinţă în El, atunci voi nu sunteţi demni de a fi număraţi printre oamenii Bisericii Lui.", "Şi iarăşi, fraţii mei preaiubiţi, eu aş dori să vorbesc către voi despre nădejde. Cum se poate ca voi să aveţi credinţă dacă nu aveţi nădejde?", "Şi ce este aceea pentru care voi aveţi nădejde? Iată, vă spun eu vouă că voi trebuie să aveţi nădejde prin ispăşirea lui Hristos şi prin puterea învierii Lui ca să fiţi înălţaţi la viaţă veşnică şi aceasta datorită credinţei voastre în El în acord cu făgăduinţa.", "De aceea, dacă un om are credinţă, el trebuie să aibă nădejde, căci fără credinţă nici o nădejde nu poate să fie.", "Şi iarăşi, iată vă spun eu vouă că nimeni nu poate să aibă credinţă şi nădejde dacă nu are blândeţe şi inima smerită.", "Dacă este aşa, atunci credinţa şi nădejdea lui sunt zadarnice, nici unul nu este primit înaintea lui Dumnezeu în afară de cel blând şi cu inima smerită; şi dacă un om este blând şi cu inima smerită şi mărturiseşte prin puterea Duhului Sfânt că Isus este Hristosul, atunci el trebuie să aibă caritate; căci dacă el nu are caritate, atunci el este un nimic; de aceea el trebuie să aibă caritate.", "Iar caritatea suferă îndelung şi este binevoitoare şi nu invidiază şi nu este îngâmfată şi nu caută nimic pentru sine, nu este provocată cu uşurinţă, nu se gândeşte la rău şi nu se bucură în nedreptate, ci se bucură în adevăr, suportă toate lucrurile, crede toate lucrurile, nădăjduieşte toate lucrurile, rabdă toate lucrurile.", "De aceea, fraţii mei preaiubiţi, dacă voi nu aveţi caritate, atunci voi sunteţi de nimic, căci caritatea niciodată nu piere. De aceea, lipeşte-te de caritate care este cea mai mare dintre toate, căci toate lucrurile trebuie să piară—", "Dar caritatea este dragostea pură a lui Hristos şi ea rabdă în vecii vecilor; şi acela care este găsit că o are în ziua din urmă bine va fi de el.", "De aceea, fraţii mei preaiubiţi, rugaţi-vă la Tatăl cu toată puterea inimii, pentru ca voi să fiţi plini de dragostea Lui pe care El a dăruit-o tuturor acelora care Îl urmează cu adevărat pe Fiul Său, Isus Hristos; pentru ca voi să deveniţi fiii lui Dumnezeu; pentru ca atunci când El va veni, noi să fim la fel ca El, căci noi Îl vom vedea pe El aşa cum El este; pentru ca noi să putem să avem această nădejde; pentru ca noi să fim purificaţi tot aşa cum El este pur. Amin."]}, {"name": "8", "verses": ["O epistolă a tatălui meu, Mormon, scrisă către mine, Moroni; şi a fost scrisă către mine la scurt timp după chemarea mea la slujire. Şi în felul acesta mi-a scris el mie, zicând:", "Fiul meu preaiubit, Moroni, eu mă bucur nespus că Domnul nostru Isus Hristos s-a îndurat de tine şi te-a chemat pe tine la slujirea Sa şi la lucrarea Sa cea sfântă.", "Eu mă gândesc la tine întotdeauna în rugăciunile mele, rugându-mă continuu către Dumnezeu Tatăl în numele Copilului Lui cel Sfânt, Isus, pentru ca El, în bunătatea şi harul Său infinit, să te păstreze pe tine îndurând credinţa în numele Său până la capăt.", "Şi acum, fiul meu, eu îţi vorbesc ţie despre ceea ce mă supără pe mine nespus de mult; căci mă supără pe mine faptul că sunt certuri printre voi.", "Căci, dacă eu am aflat adevărul, au fost certuri printre voi în legătură cu botezarea pruncilor voştri.", "Şi acum, fiul meu, eu doresc ca tu să lucrezi cu hărnicie pentru ca această greşeală grosolană să fie înlăturată dintre voi; căci în scopul acesta am scris eu epistola aceasta.", "Căci imediat după ce eu am aflat aceste lucruri despre voi, L-am întrebat pe Domnul despre problema aceasta. Şi cuvântul Domnului a venit la mine prin puterea Duhului Sfânt, zicând:", "Ascultaţi de cuvintele lui Hristos, Mântuitorul vostru, Domnul şi Dumnezeul vostru. Iată, Eu am venit pe lume nu ca să-i chem pe cei drepţi, ci pe cei păcătoşi, la pocăinţă; cei întregi nu au nevoie de doctor, ci numai cei bolnavi; de aceea, pruncii sunt întregi, căci ei nu sunt în stare să păcătuiască; de aceea blestemul lui Adam este luat de pe ei prin Mine aşa încât acesta nu are nici o putere asupra lor; iar legea tăierii împrejur este înlăturată de Mine.", "Şi în felul acesta Duhul Sfânt a arătat cuvântul lui Dumnezeu către mine; de aceea, fiul meu preaiubit, eu ştiu că este bătaie de joc în faţa lui Dumnezeu ca voi să botezaţi pruncii.", "Iată, îţi spun eu ţie că voi trebuie să propovăduiţi lucrul acesta—pocăinţă şi botez pentru aceia care sunt responsabili şi capabili să păcătuiască; da, învăţaţi-i pe părinţi cum că ei trebuie să se pocăiască şi să fie botezaţi şi să se umilească la fel ca şi pruncii lor şi atunci ei cu toţii vor fi salvaţi împreună cu pruncii lor.", "Şi pruncii lor nu au nevoie de nici o pocăinţă şi nici de botez. Iată, botezul este pentru pocăinţă, pentru înfăptuirea poruncilor, pentru iertarea păcatelor.", "Dar pruncii sunt vii în Hristos, chiar de la crearea lumii; dacă nu ar fi aşa, atunci Dumnezeu este un Dumnezeu părtinitor şi, de asemenea, un Dumnezeu schimbător şi un părtinitor al oamenilor; căci, cât de mulţi prunci nu au murit fără să fi fost botezaţi!", "De aceea, dacă pruncii nu pot fi salvaţi fără botez, atunci înseamnă că ei s-au dus la un iad fără de sfârşit.", "Iată, îţi spun eu ţie că acela care crede că şi pruncii au nevoie de botez este în fierea amărăciunii şi în lanţurile nedreptăţii; căci el nu are nici credinţă, nici nădejde, nici caritate; de aceea, dacă el ar trebui alungat când gândeşte lucrurile acestea, atunci el s-ar duce jos în iad.", "Căci îngrozitoare este ticăloşia de a crede că Dumnezeu îl salvează pe un copil datorită botezului, iar altul trebuie să piară pentru că nu a fost botezat.", "Vai de aceia care vor strica căile Domnului în felul acesta, căci ei vor pieri dacă nu se pocăiesc. Iată, eu spun cu curaj, având autoritate de la Dumnezeu; şi eu nu mă tem de ceea ce omul poate să facă; căci dragostea perfectă alungă orice teamă.", "Şi eu sunt plin de caritate, care este iubire veşnică; de aceea, toţi copiii sunt la fel cu mine; de aceea eu îi iubesc pe prunci cu o dragoste perfectă; şi ei sunt cu toţii la fel unul cu altul şi sunt părtaşi ai salvării.", "Căci eu ştiu că Dumnezeu nu este un Dumnezeu părtinitor şi nici o fiinţă schimbătoare; ci El este neschimbător în vecii vecilor.", "Pruncii nu se pot pocăi; de aceea este o ticăloşie îngrozitoare să li se refuze mila cea pură a lui Dumnezeu, căci ei sunt în viaţă în El datorită îndurării Lui.", "Iar acela care va zice că şi pruncii au nevoie de botez tăgăduie îndurările lui Hristos şi socoteşte ca pe nimic Ispăşirea Lui şi puterea mântuirii Lui.", "Vai de aceia, căci ei sunt în pericol de moarte, iad şi chinuri veşnice. Eu spun aceasta cu îndrăzneală; Dumnezeu mi-a poruncit aceasta. Ascultaţi-i şi băgaţi de seamă, de nu, ei se vor ridica împotriva voastră la scaunul de judecată al lui Hristos.", "Căci iată că toţi pruncii sunt vii în Hristos, precum şi toţi aceia care sunt în neştiinţa legii. Căci puterea mântuirii vine asupra tuturor acelora care nu au ştiinţă de lege; de aceea, acela care nu este osândit sau acela care nu este sub nici o osândire nu poate să se pocăiască; şi pentru unul ca acesta, botezul nu are nici o valoare—", "Dar este o batjocură în faţa lui Dumnezeu ca să tăgăduieşti îndurările lui Hristos şi puterea Spiritului Sfânt şi să pui valoare în lucrări moarte.", "Iată, fiul meu, lucrul acesta nu trebuie să se întâmple; căci pocăinţa este pentru aceia care sunt sub osândire şi sub blestemul unei legi încălcate.", "Şi primele roade ale pocăinţei sunt botezul; iar botezul vine prin credinţă în îndeplinirea poruncilor; iar îndeplinirea poruncilor aduce iertarea păcatelor;", "Şi iertarea păcatelor aduce umilinţă şi smerenia inimii; şi datorită umilinţei şi a smereniei inimii vine vizitarea de către Duhul Sfânt, care Mângâietor umple cu nădejde şi cu iubire perfectă, care dragoste rabdă prin hărnicie în rugăciune până când sfârşitul va veni, când toţi sfinţii vor trăi alături de Dumnezeu.", "Iată, fiul meu, eu îţi voi scrie ţie iarăşi, dacă nu mă duc în curând împotriva lamaniţilor. Iată, mândria acestui neam sau a poporului nefiţilor s-a dovedit să fie distrugerea lor, dacă ei nu se vor pocăi.", "Roagă-te pentru ei, fiul meu, pentru ca pocăinţa să vină la ei. Dar iată, eu mă tem ca Spiritul să nu fi încetat să se mai străduiască cu ei; şi în partea aceasta a ţării ei, de asemenea, încearcă să doboare toată puterea şi autoritatea care vin de la Dumnezeu; şi ei tăgăduiesc Duhul Sfânt.", "Şi după ce au tăgăduit o cunoaştere atât de măreaţă, fiul meu, ei trebuie să piară în curând pentru împlinirea profeţiilor care au fost spuse de către profeţi, precum şi a cuvintelor Salvatorului Însuşi.", "Rămâi cu bine, fiul meu, până când eu îţi voi scrie sau te voi întâlni iarăşi. Amin."]}, {"name": "9", "verses": ["Fiul meu preaiubit, eu îţi scriu ţie iarăşi pentru ca tu să ştii că eu încă mai sunt în viaţă; dar eu scriu despre ceva care este întrucâtva supărător.", "Căci iată, eu am avut o bătălie dureroasă cu lamaniţii, în care noi nu am biruit; iar Arheantus a căzut sub sabie, precum şi Luram şi Emron; da, şi noi am pierdut un număr mare dintre oamenii noştri aleşi.", "Şi acum iată, fiul meu, eu mă tem că lamaniţii vor distruge acest popor; căci ei nu se pocăiesc, iar Satana îi aţâţă pe ei fără oprire la mânie unul împotriva celuilalt.", "Iată, eu lucrez cu ei fără oprire; şi atunci când eu spun cuvântul lui Dumnezeu cu un ton ascuţit, ei tremură şi se mânie pe mine; iar atunci când eu nu folosesc un ton ascuţit, ei îşi împietresc inimile împotriva acestuia; de aceea, eu mă tem ca Spiritul Domnului să nu fi încetat să se mai străduiască cu ei.", "Căci ei se mânie atât de mult, încât mie mi se pare că ei nu se tem de moarte; şi ei şi-au pierdut iubirea unul faţă de altul; şi ei sunt însetaţi tot timpul de sânge şi de răzbunare.", "Şi acum, fiul meu preaiubit, în ciuda împietririi lor, să lucrăm cu sârguinţă; căci dacă noi încetăm să lucrăm, atunci noi suntem aduşi la osândă; căci noi avem de făcut o lucrare în timp ce locuim în acest tabernacol de lut pentru ca să învingem duşmanul a tot ce-i drept şi să ne odihnim sufletele în împărăţia lui Dumnezeu.", "Şi acum, eu scriu câte ceva despre suferinţele acestui popor. Căci, potrivit cunoaşterii pe care eu am primit-o de la Amoron, iată, lamaniţii au mulţi prizonieri pe care ei i-au luat din turnul de la Şeriza; şi acolo erau bărbaţi, femei şi copii.", "Şi ei i-au ucis pe bărbaţii şi pe taţii acelor femei şi copii; şi ei le-au hrănit pe femei cu carnea bărbaţilor lor, iar pe copii cu carnea taţilor lor; şi nu le-au dat lor apă decât foarte puţină.", "Şi în ciuda acestor mari lucruri abominabile ale lamaniţilor, aceasta nu este mai mare decât aceea a poporului nostru în Moriantum. Căci iată, pe multe dintre fiicele lamaniţilor le-au luat ei prizoniere; şi după ce le-au deposedat pe ele de ceea ce era mai drag şi mai preţios deasupra tuturor lucrurilor, care sunt castitatea şi virtutea—", "Şi după ce ei au făcut lucrul acesta, ei le-au ucis pe ele în felul cel mai crud, torturându-le trupurile lor chiar până la moarte; şi după ce ei au făcut aceasta, ei au devorat carnea lor la fel ca fiarele sălbatice din cauza împietririi inimilor lor; şi ei fac aceasta ca un semn de vitejie.", "O, fiul meu preaiubit, cum poate un popor ca acesta care este fără civilizaţie—", "(Şi numai câţiva ani au trecut, iar ei au fost un popor civilizat şi plăcut)", "Dar, o, fiul meu, cum poate un popor ca acesta, a cărui plăcere este într-un asemenea lucru abominabil—", "Cum putem noi aştepta ca Dumnezeu să-şi oprească mâna Sa din judecata împotriva noastră?", "Iată, inima mea strigă: Vai de acest popor. Vino pentru judecată, o, Dumnezeule, şi ascunde păcatele lor şi ticăloşia lor şi lucrurile lor abominabile dinaintea feţei Tale.", "Şi iarăşi, fiul meu, sunt multe văduve şi fiicele lor care rămân în Şeriza; iar partea aceea a proviziilor pe care lamaniţii nu au cărat-o cu ei, iată, oştirea lui Zenefi a luat-o; şi le-au lăsat ca să rătăcească încotro ar putea să găsească mâncare; iar multe femei bătrâne leşină pe drum şi mor.", "Iar oştirea care este cu mine este slabă; iar oştirile lamaniţilor sunt între Şeriza şi mine; iar toţi aceia care au fugit la oştirea lui Aaron au căzut victime ale brutalităţii lor îngrozitoare.", "O, poporul meu decăzut! Ei sunt fără de ordine şi fără de milă. Iată, eu sunt doar un om şi nu am decât puterea unui om şi nu pot să-mi mai impun poruncile mele.", "Iar ei s-au întărit în stricăciunea lor; şi ei sunt, de asemenea, brutali, necruţând pe nimeni, nici bătrân şi nici tânăr; şi ei se bucură în orice în afară de ceea ce este bun; iar suferinţa femeilor noastre şi a copiilor noştri pe faţa acestei ţări depăşeşte orice; da, limba nu poate să spună şi nici nu poate aceasta să fie scrisă.", "Şi acum, fiul meu, eu nu mai zăbovesc asupra acestei scene oribile. Iată, tu cunoşti ticăloşia acestui popor; tu cunoşti că ei sunt fără de principii şi simţiri trecute; iar ticăloşia lor o întrece pe aceea a lamaniţilor.", "Iată, fiul meu, eu nu pot să-i recomand pe ei lui Dumnezeu de teamă ca El să nu mă lovească pe mine.", "Dar iată, fiul meu, eu te recomand pe tine lui Dumnezeu şi am încredere în Hristos că tu vei fi salvat; şi eu mă rog la Dumnezeu ca El să-ţi cruţe viaţa pentru ca tu să aduci mărturie despre reîntoarcerea poporului Lui către El sau distrugerea lor completă; căci eu ştiu că ei trebuie să piară dacă nu se pocăiesc şi nu se întorc la El.", "Iar dacă ei pier, atunci aceasta va fi la fel ca şi cu iarediţii, din cauza dorinţei inimilor lor, căutând sânge şi răzbunare.", "Şi dacă va fi ca ei să piară, noi ştim că mulţi dintre fraţii noştri au dezertat la lamaniţi şi încă şi mai mulţi, de asemenea, vor dezerta la ei; de aceea tu să scrii ceva, despre câteva lucruri, dacă tu vei fi cruţat şi dacă eu voi pieri şi nu te voi vedea pe tine; dar eu am încredere că voi putea să te văd în curând; căci eu am cronici sfinte pe care vreau să ţi le dau.", "Fiul meu, fii credincios în Hristos; şi fie ca lucrurile pe care eu le-am scris să nu te întristeze şi să nu te doboare în moarte; ci fie ca Hristos să te înalţe pe tine; şi fie ca suferinţele Lui şi moartea Lui şi apariţia trupului Lui în faţa strămoşilor noştri şi îndurarea Lui şi suferinţa Lui îndelungată şi nădejdea slavei Lui şi aceea a vieţii veşnice să trăiască în mintea ta pentru totdeauna.", "Şi fie ca harul lui Dumnezeu, al cărui tron este sus în ceruri, precum şi Domnul nostru Isus Hristos care stă la dreapta puterii Lui până când toate lucrurile vor fi dăruite Lui, să fie cu tine şi să rămână cu tine în vecii vecilor. Amin."]}, {"name": "10", "verses": ["Acum eu, Moroni, scriu ceva care mie mi se pare că este bun; şi eu scriu către fraţii mei, lamaniţii; şi eu aş dori ca ei să ştie că mai mult de patru sute douăzeci de ani au trecut de când semnul a fost dat despre venirea lui Hristos.", "Şi eu pecetluiesc aceste cronici după ce am spus câteva cuvinte de îndemn către voi.", "Iată, eu doresc să vă îndemn pe voi ca atunci când veţi citi aceste lucruri, dacă înţelepciunea lui Dumnezeu va fi ca voi să le citiţi, voi să vă aduceţi aminte cât de bun a fost Domnul cu copiii oamenilor de la crearea lui Adam şi chiar până la timpul când voi veţi primi aceste lucruri şi să le cântăriţi în inimile voastre.", "Iar atunci când voi veţi primi aceste lucruri, eu vă îndemn pe voi să-L întrebaţi pe Dumnezeu, Tatăl Veşnic, în numele lui Hristos, dacă aceste lucruri nu sunt adevărate; şi dacă voi veţi întreba cu inima sinceră, cu intenţie adevărată, având credinţă în Hristos, El vă va arăta adevărul prin puterea Duhului Sfânt.", "Şi prin puterea Duhului Sfânt veţi putea voi cunoaşte adevărul tuturor lucrurilor.", "Şi orice lucru care este bun este drept şi adevărat; de aceea, nimic care este bun nu Îl tăgăduişte pe Hristos, ci recunoaşte că El este.", "Şi voi veţi şti că El este prin puterea Duhului Sfânt; de aceea, eu aş dori să vă sfătuiesc să nu tăgăduiţi puterea lui Dumnezeu; căci El lucrează prin puterea Sa, potrivit cu credinţa copiilor oamenilor, la fel astăzi şi mâine şi în vecii vecilor.", "Şi iarăşi vă sfătuiesc eu pe voi, cfraţii mei, să nu tăgăduiţi darurile lui Dumnezeu, căci ele sunt multe; şi ele vin de la acelaşi Dumnezeu. Şi sunt diferite feluri în care aceste daruri sunt date; dar este acelaşi Dumnezeu care lucrează toate în toate cele; şi ele sunt date prin manifestarea Spiritului lui Dumnezeu către oameni, spre binele lor;", "Căci iată, unora le este dat prin Spiritul lui Dumnezeu ca să predice cuvântul de înţelepciune;", "Iar altuia îi este dat să predice cuvântul cunoaşterii prin acelaşi Spirit;", "Iar altuia, nespus de mare credinţă; iar altuia, darul vindecării prin acelaşi Spirit;", "Şi iarăşi, altuia, ca el să poată să facă minuni măreţe.", "Şi iarăşi, altuia, ca el să profeţească despre toate lucrurile;", "Şi iarăşi, altuia, ca să vadă îngerii şi spiritele care îi slujesc;", "Şi iarăşi, altuia, tot felul de limbi.", "Şi iarăşi, altuia, tălmăcirea limbilor şi a tot felul de limbi.", "Şi toate aceste daruri vin prin Spiritul lui Hristos; şi ele vin la fiecare om separat, în acord cu voinţa Lui.", "Şi eu aş vrea să vă sfătuiesc pe voi, fraţii mei preaiubiţi, să vă aduceţi aminte că fiecare dar bun vine de la Hristos.", "Şi eu aş vrea să vă sfătuiesc pe voi, fraţii mei preaiubiţi, să vă aduceţi aminte că El este acelaşi ieri, astăzi şi în vecii vecilor, şi că toate aceste daruri despre care eu am vorbit, care sunt spirituale, nu vor înceta niciodată atât timp cât lumea va fi, decât în măsura necredinţei copiilor oamenilor.", "De aceea, trebuie să fie credinţă; şi dacă trebuie să fie credinţă, trebuie să fie şi nădejde; şi dacă trebuie să fie nădejde, trebuie să fie şi caritate.", "Şi dacă voi nu aveţi caritate, atunci în nici un caz nu puteţi să fiţi salvaţi în Împărăţia lui Dumnezeu; şi nici nu puteţi să fiţi salvaţi în Împărăţia lui Dumnezeu dacă nu aveţi credinţă; şi nici dacă nu aveţi nădejde.", "Şi dacă voi nu aveţi nici o nădejde, atunci voi trebuie să fiţi disperaţi; şi disperarea vine din cauza nedreptăţii.", "Iar Hristos cu adevărat a spus către strămoşii noştri: Dacă voi aveţi credinţă, atunci voi puteţi face toate lucrurile care sunt potrivite pentru Mine.", "Şi acum, eu vorbesc către toate marginile pământului—că dacă ziua aceea va veni când puterea şi darurile lui Dumnezeu se vor sfârşi printre voi, aceasta va fi din cauza necredinţei.", "Şi vai de copiii oamenilor dacă aceasta se va întâmpla; căci nu va mai fi nimeni printre voi care să facă bine, nici măcar unul. Căci dacă printre voi ar fi unul care ar face bine, atunci el ar lucra prin puterea şi darurile lui Dumnezeu.", "Şi vai de aceia care vor face ca aceste lucruri să piară şi care vor muri, căci ei mor în păcatele lor şi nu pot fi salvaţi în Împărăţia lui Dumnezeu; şi eu vorbesc aceasta în acord cu cuvintele lui Hristos; şi eu nu mint.", "Şi eu vă sfătuiesc să vă aduceţi aminte de aceste lucruri; căci timpul va veni cu repeziciune când voi veţi şti că eu nu mint, căci voi mă veţi vedea pe mine la scaunul de judecată al lui Dumnezeu; iar Domnul Dumnezeu va spune către voi: Nu am vestit Eu cuvintele Mele către voi, care au fost scrise de către acest om, la fel ca şi unul strigând dintre morţi, da, chiar la fel ca şi unul vorbind din ţărână?", "Eu declar aceste lucruri pentru împlinirea profeţiilor. Şi iată, acestea vor ieşi din gura Dumnezeului Veşnic; iar cuvântul Lui va răsuna din generaţie în generaţie.", "Şi Dumnezeu vă va arăta vouă că ceea ce eu am scris este adevărat.", "Şi iarăşi, eu aş dori să vă sfătuiesc pe voi să veniţi la Hristos şi să puneţi mâna pe fiecare dar bun şi să nu atingeţi nici un dar rău şi nici un lucru necurat.", "Şi trezeşte-te şi ridică-te din ţărână, o, tu Ierusalime; da, şi îmbracă-ţi veşmintele tale cele frumoase, o, fiică a Sionului; şi întăreşte-ţi ţăruşii şi lărgeşte-ţi graniţele pentru totdeauna, pentru ca tu să nu mai fii amestecat niciodată, pentru ca legămintele Tatălui Veşnic pe care El le-a făcut cu tine, o, casă a lui Israel, să poată fi înfăptuite.", "Da, veniţi la Hristos şi perfecţionaţi-vă pentru El şi lepădaţi-vă de orice necredinţă; şi dacă voi vă veţi lepăda de orice necredinţă şi-L veţi iubi pe Dumnezeu cu toată puterea, mintea şi tăria voastră, atunci harul Lui este destul pentru voi pentru ca prin harul Lui voi să puteţi să fiţi perfecţi în Hristos; şi dacă prin harul lui Dumnezeu voi sunteţi perfecţi în Hristos, atunci voi în nici un caz nu puteţi să tăgăduiţi puterea lui Dumnezeu.", "Şi iarăşi, dacă voi prin harul lui Dumnezeu sunteţi perfecţi în Hristos şi nu tăgăduiţi puterea Lui, atunci voi sunteţi sfinţiţi în Hristos prin harul lui Dumnezeu, prin vărsarea sângelui lui Hristos, care este în legământul Tatălui pentru iertarea păcatelor voastre, pentru ca voi să deveniţi sfinţi, fără de pată.", "Şi acum eu vă zic vouă tuturor rămas bun. Eu în curând mă duc să mă odihnesc în paradisul lui Dumnezeu până când spiritul şi trupul meu se vor reuni iarăşi şi eu voi fi adus triumfător prin aer ca să vă întâlnesc pe voi înaintea scaunului plăcut de judecată al marelui Iehova, Judecătorul Veşnic al celor vii, precum şi al celor morţi. Amin."]}]}}}, "general-conference": {"name": "Conferința generală", "books": {"2024-04": {"name": "Aprilie 2024", "chapters": [{"name": "Susținerea autorităților generale, a autorităților zonei-Cei Șaptezeci și a oficianților generali", "verses": ["Frați și surori, am acum privilegiul de a vă prezenta autoritățile generale, autoritățile zonei-Cei Șaptezeci și oficianții generali ai Bisericii pentru votul dumneavoastră de susținere.", "Vă rugăm să vă exprimați susținerea în modul obișnuit. Dacă sunt persoane care se opun vreuneia dintre propuneri, le rugăm să își contacteze președintele de țăruș.", "Se propune ca noi să-i susținem pe Russell Marion Nelson ca profet, văzător și revelator și președinte al Bisericii lui Isus Hristos a Sfinților din Zilele din Urmă; pe Dallin Harris Oaks ca primul consilier în Prima Președinție și pe Henry Bennion Eyring ca al doilea consilier în Prima Președinție.", "Cei care sunt de acord o pot indica prin ridicarea mâinii.", "Cei care se opun, dacă există cineva, o pot indica în același fel.", "Se propune ca noi să-i susținem pe Dallin H. Oaks ca președinte al Cvorumului celor Doisprezece Apostoli și pe Jeffrey R. Holland ca președinte în exercițiu al Cvorumului celor Doisprezece Apostoli.", "Cei care sunteți de acord, vă rog s-o indicați prin ridicarea mâinii.", "Oricine se opune o poate indica prin ridicarea mâinii.", "Se propune ca noi să îi susținem ca membri ai Cvorumului celor Doisprezece Apostoli pe următorii: Jeffrey R. Holland, Dieter F. Uchtdorf, David A. Bednar, Quentin L. Cook, D. Todd Christofferson, Neil L. Andersen, Ronald A. Rasband, Gary E. Stevenson, Dale G. Renlund, Gerrit W. Gong, Ulisses Soares și Patrick Kearon.", "Cei care sunteți de acord, vă rog s-o indicați prin ridicarea mâinii.", "Cei care se opun s-o indice în același fel.", "Se propune ca noi să-i susținem pe consilierii din Prima Președinție și pe membrii Cvorumului celor Doisprezece Apostoli ca profeți, văzători și revelatori.", "Toți cei care sunteți de acord, vă rog s-o indicați prin ridicarea mâinii.", "Cei care se opun, dacă există cineva, s-o indice în același fel.", "Următoarele autorități generale-Cei Șaptezeci vor fi eliberate din însărcinările lor și li se va acorda statut de emerit, începând cu data de 1 august 2024: vârstnicii Ian S. Ardern, Shayne M. Bowen, Paul V. Johnson, S. Gifford Nielsen, Brent H. Nielson, Adrián Ochoa, Gary B. Sabin și Evan A. Schmutz.", "Toți cei care doresc să-și exprime recunoștința față de acești frați, față de soțiile și familiile dânșilor pentru anii de slujire devotată în întreaga Biserică, pot s-o indice prin ridicarea mâinii.", "De asemenea, îl eliberăm pe vârstnicul Carlos A. Godoy din slujirea în calitate de membru al Președinției celor Șaptezeci, începând cu data de 1 august 2024.", "Cei care doresc să-și exprime aprecierea față de vârstnicul Godoy pentru slujirea în această calitate pot face acest lucru.", "Menționăm cu apreciere celelalte autorități ale zonei-Cei Șaptezeci care își vor încheia slujirea și ale căror nume se găsesc pe site-ul Bisericii.", "Toți cei care doresc să ni se alăture în exprimarea recunoștinței față de acești frați și familiilor lor pentru anii lor de slujire altruistă o pot indica prin ridicarea mâinii.", "Eliberăm Președinția generală a Școlii de duminica, începând cu data de 1 august 2024, după cum urmează: Mark L. Pace în calitate de președinte, Milton Camargo în calitate de prim consilier și Jan E. Newman în calitate de al doilea consilier.", "Toți cei care doresc să ni se alăture în exprimarea recunoștinței față de acești frați pentru slujirea devotată a dânșilor, o pot indica prin ridicarea mâinii.", "Se propune ca noi să îi susținem ca membrii ai Președinției celor Șaptezeci pe vârstnicul Marcus B. Nash începând din acest moment și pe vârstnicii Michael T. Ringwood, Arnulfo Valenzuela și Edward Dube, care își vor începe slujerea în data de 1 august 2024.", "Cei care sunt de acord o pot indica prin ridicarea mâinii.", "Oricine se opune o poate indica prin ridicarea mâinii.", "Se propune să-i susținem ca autorități generale-Cei Șaptezeci pe următorii: David L. Buckner, Gregorio E. Casillas, Aroldo B. Cavalcante, I. Ramond Egbo, D. Martin Goury, Karl D. Hirst, Christopher H. Kim, Sandino Roman, Steven D. Shumway, Michael B. Strong și Sergio R. Vargas.", "Toți cei care sunteți de acord, vă rog s-o indicați prin ridicarea mâinii.", "Cei care se opun s-o indice prin același semn.", "Vă informăm că 64 de noi autorități ale zonei-Cei Șaptezeci au fost susținute în timpul adunărilor conducerii din cadrul conferinței generale care au avut loc joi, 4 aprilie, și, apoi, au fost anunțate pe site-ul Bisericii. Vă invităm să-i susțineți pe acești frați în noile lor însărcinări.", "Cei care sunteți de acord, vă rog s-o indicați prin ridicarea mâinii.", "Cei care se opun s-o arate prin același semn.", "Se propune ca noi să-i susținem pe următorii în calitate de nouă Președinție generală a Școlii de duminica, începând cu data de 1 august 2024: Paul V. Johnson în calitate de președinte, Chad H Webb în calitate de prim consilier și Gabriel W. Reid în calitate de al doilea consilier.", "Cei care sunt de acord o pot indica prin ridicarea mâinii.", "Cei care se opun o pot arăta prin ridicarea mâinii.", "Menționăm că fratele Reid slujește în prezent ca președinte al Misiunii Sydney, Australia și, drept urmare, nu se află în orașul Salt Lake pentru conferință.", "Se propune ca noi să susținem celelalte autorități generale, autorități ale zonei-Cei Șaptezeci și pe ceilalți oficianți generali așa cum sunt constituiți în prezent.", "Toți cei care sunteți de acord o puteți indica prin ridicarea mâinii.", "Cei care se opun, dacă există cineva, o pot indica prin același semn.", "Vă mulțumim, frați și surori, pentru credința și rugăciunile dumneavoastră continue pentru conducerea Bisericii.", "Următoarele autorități ale zonei-Cei Șaptezeci au fost susținute în timpul unei adunări de instruire a conducătorilor desfășurată ca parte a conferinței generale:", "Daniel A. Abeo, Mauricio A. Araújo, Randy T. Austin, Michel D. Avegnon, Philip J. Barton, Bradley S. Bateman, Eber Antônio Beck, Eric D. Bednar, Jared Black, Bryan G. Borela, Jaime A. Bravo, Juan G. Cardenas, Sancho N. Chukwu, Mark J Cluff, Danilo F. Costales, Daniel A. Cruzado, Gregorio Davalos, Julio N. Del Sero, Ryan E. Dobbs, Stephen W. Dyer, Brik V. Eyre, Denny Fa‘alogo, Timothy L. Farnes, Martín P. Fernández, Luis A. Ferrizo, Ángel J. Gómez, Georgie E. Guidi, Shinjiro Hara, Daniel L. Harris, Todd D. Haynie, Thomas Hengst, John R. Higgins, Niels O. Jensen, Fritzner A. Joseph, Kyoni Kasongo, John S. K. Kauwe III, Dan Kawashima, J. Joseph Kiehl, Carl F. Krauss, Yew Mun Kwan, Woo Cheol Lee, Wai Hung Mak, David R. Marriott, Ignatius Maziofa, Derek B. Miller, Albert Mutariswa, Marvin I. Palomo, Kyung Yeol Park, Domingo J. Perez, Oscar A. Perez, Raul Perez, Gayle L. Pollock, Pierre Portes, Marco A. Quezada, Stephen T. Rockwood, Guillermo Rojas, Kgomotso T. Sehloho, Sandro Alex Silva, Juswan Tandiman, Asuquo E. Udobong, Dwayne J. Van Heerden, Shih Ning (Steve) Yang, Juan F. Zorrilla și Leopoldo Zuñiga.", "Următoarele autorități de zonă-Cei Șaptezeci vor fi eliberate înainte de sau în data de 1 august 2024:", "Solomon I. Aliche, Guillermo A. Alvarez, Daren R. Barney, Julius F. Barrientos, James H. Bekker, David L. Buckner, Glenn Burgess, Marcos Cabral, Gregorio E. Casillas, Dunstan G. B. T. Chadambuka, Alan C. K. Cheung, Paul N. Clayton, Michael Cziesla, Hiroyuki Domon, Mernard P. Donato, I. Raymond Egbo, Zachary F. Evans, Sapele Fa‘alogo Jr., Saulo G. Franco, David Frischknecht, John J. Gallego, Efraín R. García, Robert Gordon, Mark A. Gottfredson, D. Martin Goury, Michael J. Hess, Bhanu K. Hiranandani, Richard S. Hutchins, Tito Ibañez, Eustache Ilunga, Akinori Ito, Anthony M. Kaku, Christopher H. Kim, H. Moroni Klein, Stephen Chee Kong Lai, V. Daniel Lattaro, Thabo Lebethoa, Tarmo Lepp, Itzcoatl Lozano, Kevin Lythgoe, Clement M. Matswagothata, Edgar P. Montes, Luiz C. D. Queiroz, Ifano Rasolondraibe, Eduardo D. Resek, Tomás G. Román, Ramon E. Sarmiento, Steven D. Shumway, Luis Spina, Jared W. Stone, Michael B. Strong, Djarot Subiantoro, Carlos G. Süffert, Voi R. Taeoalii, Karim Del Valle, Sergio R. Vargas și Helmut Wondra."]}, {"name": "Raport al Departamentului pentru Audit al Bisericii pentru anul 2023", "verses": ["Dragi frați, așa cum a fost stabilit prin revelația consemnată în secțiunea 120 din Doctrină și legăminte, Consiliul pentru folosirea zeciuielii – format din Prima Președinție, Cvorumul celor Doisprezece Apostoli și Episcopatul care prezidează – autorizează cheltuielile din fondurile Bisericii. Entitățile Bisericii cheltuiesc fonduri în conformitate cu bugetele, regulile și procedurile aprobate.", "Departamentul pentru Audit al Bisericii, care este format din specialiști autorizați și este independent de toate celelalte departamente și entități ale Bisericii, are responsabilitatea de a efectua audituri cu scopul de a asigura buna gestionare a donațiilor primite, a cheltuielilor făcute și de a proteja bunurile Bisericii.", "Pe baza auditurilor efectuate, Departamentul pentru Audit al Bisericii este de părere că, din toate punctele de vedere materiale, în anul 2023, donațiile primite, cheltuielile făcute și bunurile Bisericii au fost înregistrate și administrate în conformitate cu bugetele, regulile și practicile contabile aprobate ale Bisericii. Biserica urmează practicile predate membrilor ei, acelea de a trăi în limitele unui buget, de a evita datoriile și de a face economii pentru perioade grele.", "Cu respect,", "Departamentul pentru Audit al Bisericii", "Jared B. Larson", "director general"]}, {"name": "Mișcările unui foc ascuns", "verses": ["Frați și surori, de când m-am aflat ultima oară la acest pupitru, în octombrie 2022, am învățat o lecție dureroasă. Această lecție este: Dacă nu prezinți o cuvântare acceptabilă ți se poate interzice să mai participi la următoarele câteva conferințe. Vedeți, sunt desemnat să vorbesc printre primii la prima sesiune a acestei conferințe. Ceea ce nu puteți vedea este că stau pe o trapă cu un zăvor foarte nesigur. Dacă această cuvântare nu este bună, nu vă voi mai vedea următoarele câteva conferințe.", "În spiritul acestui imn minunat interpretat de acest cor minunat, am învățat, recent, unele lecții pe care, cu ajutorul Domnului, doresc să vi le împărtășesc astăzi. Aceasta înseamnă că va fi o cuvântare foarte personală.", "Cea mai personală și mai dureroasă dintre toate aceste experiențe recente a fost decesul preaiubitei mele soții, Pat. Ea a fost cea mai măreață femeie pe care am cunoscut-o vreodată – soție și mamă perfectă, fără a mai vorbi despre puritatea ei, darul de a se exprima și spiritualitatea ei. Odată, a rostit o cuvântare intitulată „Să fii la înălțimea scopului pentru care ai fost creat”. Consider că ea a fost la înălțimea scopului pentru care ea a fost creată mai mult decât ar fi putut visa cineva că este posibil. Ea a fost o fiică dedicată lui Dumnezeu, o femeie cu însușiri ca ale lui Hristos. Am fost cel mai norocos bărbat să petrec 60 de ani din viața mea alături de ea. Dacă mă voi dovedi a fi demn, pecetluirea noastră îmi va permite să petrec eternitatea cu ea.", "O altă experiență din care am învățat a început la 48 de ore după înmormântarea soției mele. Atunci, am fost spitalizat de urgență din cauza unei crize acute de natură medicală. Am petrecut apoi primele patru din cele șase săptămâni de spitalizare în secția de terapie intensivă și în salon, fiind uneori în stare de conștiență, alteori, nu.", "De fapt, întreaga mea experiență din spital din acea perioadă nu există în memoria mea. Ceea ce există este amintirea unei călătorii în afara spitalului, în ceea ce părea să fie capătul eternității. Nu pot spune aici totul despre acea experiență, dar pot spune că o parte din ceea ce am primit a fost un îndemn de a mă întoarce la slujirea mea mai hotărât, mai dedicat, mai concentrat asupra Salvatorului și cu mai multă credință în cuvântul Său.", "Am simțit atunci că primeam versiunea personală a revelației date Celor Doisprezece cu aproape 200 de ani în urmă:", "„Tu trebuie să depui mărturie despre numele Meu… [și] să trimiți înainte cuvântul Meu până la marginile pământului…", "Dimineață după dimineață; și, zi după zi, glasul tău de avertizare să se facă auzit; și când vine noaptea, locuitorii pământului să nu doarmă datorită discursului tău…", "[Ridică-te, ia-ți] crucea [și urmează-Mă]”.", "Iubite surori și iubiți frați, după acea experiență, am încercat să-mi iau crucea cu mai multă sârguință, fiind mai hotărât să găsesc unde îmi pot ridica glasul apostolic de încurajare și avertizare dimineața, în timpul zilei și noaptea.", "Acestea fiind spuse, ajung la al treilea adevăr pe care am ajuns să-l cunosc în acele luni de uitare, boală și suferință. Acesta a fost o mărturie înnoită despre rugăciunile hotărâte ale acestei Biserici – rugăciunile dumneavoastră – al căror beneficiar am fost eu, precum și recunoștința infinită pentru acestea. Voi fi etern recunoscător pentru implorarea a mii de persoane care, precum văduva insistentă, au căutat, în repetate rânduri, intervenția cerului spre binele meu. Am primit binecuvântări ale preoției și am văzut clasa mea din liceu postind pentru mine, așa cum au făcut multe episcopii din Biserică. Iar numele meu trebuie să fi fost pe lista de rugăciune, practic, a fiecărui templu al Bisericii.", "Profund recunoscător pentru toate acestea, mă alătur lui G.K. Chesterton, care a spus odată „că mulțumirile sunt cea mai înaltă formă de gândire; și… recunoștința este fericire dublată de admirație”. Cu „fericire dublată de admirație”, vă mulțumesc tuturor și mulțumesc Tatălui meu din Cer, care a auzit rugăciunile dumneavoastră și mi-a binecuvântat viața.", "Frați și surori, depun mărturie că Dumnezeu aude fiecare rugăciune pe care o rostim și răspunde fiecăreia potrivit cărării pe care El a arătat-o pentru desăvârșirea noastră. Știu că, în aproximativ perioada în care atât de mulți se rugau pentru revenirea sănătății mele, la fel de mulți – inclusiv eu – se rugau pentru revenirea sănătății soției mele. Depun mărturie că ambele rugăciuni au fost auzite și au primit răspuns din partea unui Tată Ceresc plin de compasiune divină, chiar dacă rugăciunile pentru Pat nu au primit răspunsul pe care l-am cerut. Numai Dumnezeu cunoaște motivele pentru care rugăciunile primesc alte răspunsuri decât cele pe care le sperăm – dar promit că ele sunt auzite și primesc răspuns potrivit dragostei Sale neclintite și orarului cosmic.", "Dacă „nu [vom] cere greșit”, nu există limite referitor la când, unde sau în legătură cu ce să ne rugăm. Potrivit revelațiilor, trebuie să ne „[rugăm] tot timpul”. Să ne rugăm, spune Amulec, pentru aceia „care sunt în jurul vostru”, cu credința că „mare putere are rugăciunea fierbinte a [celor neprihăniți]”. Rugăciunile noastre trebuie rostite cu glas tare când avem intimitatea necesară să le rostim astfel. Dacă nu este posibil, ele trebuie rostite în tăcere în inimile noastre. Noi spunem în cântecul nostru că rugăciunile sunt mișcări ale unui foc ascuns întotdeauna oferite, potrivit Salvatorului Însuși, lui Dumnezeu Tatăl Etern, în numele Singurului Său Fiu Născut.", "Iubiți prieteni, rugăciunile noastre sunt cel mai dulce timp al nostru cea mai „sinceră dorință”, cea mai simplă, pură formă de preaslăvire. Noi trebuie să ne rugăm individual, cu familia noastră și în congregații de toate mărimile. Este necesar să folosim rugăciunea ca scut împotriva ispitei și, dacă există vreun moment în care simțim că nu vrem să ne rugăm, putem fi siguri că ezitarea nu vine de la Dumnezeu, care tânjește să comunice cu toți copiii Săi în orice clipă. Într-adevăr, unele eforturi de a ne împiedica să ne rugăm sunt făcute direct de dușman. Când nu știm cum să ne rugăm sau exact pentru ce, trebuie să începem și să continuăm până când Spiritul Sfânt ne îndrumă în rugăciunea pe care ar trebui să o rostim. Această abordare ar putea fi cea pe care trebuie s-o invocăm când ne rugăm pentru dușmanii noștri și cei care ne asupresc.", "În esență, putem urma exemplul Salvatorului care S-a rugat atât, atât de des. M-a fascinat întotdeauna faptul că Isus a simțit nevoia să Se roage. Nu era El perfect? În legătură cu ce avea El nevoie să Se roage? Am ajuns să înțeleg că și El, la fel ca noi, a dorit să caute fața Tatălui, să creadă cuvintele Sale și să se încreadă în harul Său. Ceas după ceas, El Se îndepărta de lume pentru a fi singur înainte de a străpunge cerul cu rugăciunile Sale. În alte momente, El Se ruga împreună cu câteva persoane. Alteori, El căuta cerul în numele mulțimilor în număr atât de mare, încât ocupau panta unui munte. Uneori rugăciunea făcea ca îmbrăcămintea Sa să strălucească. Alteori, ea făcea ca fața Sa să strălucească. Uneori, El Se ridica pentru a Se ruga, alteori, El îngenunchea și, cel puțin o dată, a căzut cu fața la pământ, în rugăciune.", "Luca descrie coborârea lui Isus în suferința ispășirii Sale ca și cum era necesar să se roage „și mai fierbinte”. Dar cum se putea ruga și mai fierbinte cineva care era perfect? Noi presupunem că toate rugăciunile Sale erau fierbinți și, totuși, în împlinirea sacrificiului Său ispășitor și prin durerea care a însoțit ispășirea pentru toți, El a simțit că trebuia să Se roage cu și mai multă implorare, greutatea jertfei Sale făcând, în cele din urmă, ca sângele-I să iasă prin fiecare por.", "Pentru victoria lui Hristos asupra morții și darul recent făcut mie constând din alte câteva săptămâni sau luni în viața muritoare, eu depun mărturie solemnă despre realitatea vieții eterne și necesitatea ca noi să abordăm cu seriozitate pregătirea pentru ea.", "Depun mărturie că, atunci când Hristos vine, El are nevoie să ne recunoască – nu ca membri înscriși pe o înregistrare de botez veche, ci ca ucenici profund dedicați, credincioși onești, care țin legămintele. Aceasta este o problemă urgentă pentru noi, toți, ca să nu auzim cu regret devastator: „Niciodată nu v-am cunoscut” sau, așa cum a tradus Joseph Smith această propoziție „Niciodată [voi] nu m-ați cunoscut”.", "Din fericire, noi primim ajutor în însărcinarea aceasta – mult ajutor. Este necesar ca noi să credem în îngeri și miracole și în promisiunile preoției sfinte. Este necesar să credem în darul Duhului Sfânt, în influența familiilor bune și prietenilor buni și în puterea dragostei pure a lui Hristos. Este necesar ca noi să credem în revelație și profeți, văzători și revelatori și în președintele Russell M. Nelson. Este necesar să credem că, prin rugăciune, implorare și neprihănire personală, noi putem, cu adevărat, urca la „muntele Sionului… la cetatea Dumnezeului Celui Viu, locul ceresc, cel mai sfânt dintre toate”.", "Frați și surori, când ne vom pocăi de păcatele noastre și vom merge cu îndrăzneală la acel „[scaun al] harului”, lăsând înaintea Sa milosteniile și implorările noastre sincere, noi vom găsi milă și iertare din mâinile binevoitoare ale Tatălui nostru Etern și Fiului Său supus, cu desăvârșire pur. Apoi, cu Iov și cu toți credincioșii desăvârșiți, noi vom vedea o lume prea plină de „minuni” pentru a o înțelege. În numele lui Isus Hristos, amin."]}, {"name": "Îmbrăcați-vă în Domnul Isus Hristos", "verses": ["Când cei doi copii mai mici ai mei creșteau, am descoperit cărți care erau distractive și captivante, dar care foloseau, de asemenea, simboluri în povestirile lor. În timp ce citeam împreună seara, mi-a plăcut foarte mult să-mi ajut copiii să înțeleagă simbolurile pe care autorul le folosea pentru a preda principii mai profunde, chiar principii ale Evangheliei.", "Într-o zi, când fiul meu cel mic era la începutul adolescenței, mi-am dat seama că acest lucru funcționa pe deplin. Începuse o nouă carte și dorea să se bucure de povestire, dar mintea lui continua să încerce să găsească înțelesul mai profund al tuturor lucrurilor pe care le citea. El era dezamăgit, dar eu eram bucuroasă în inima mea.", "Isus a propovăduit prin povestiri și simboluri – o sămânță de muștar pentru a propovădui despre puterea credinței, o oaie pierdută pentru a propovădui despre valoarea sufletelor, un fiu risipitor pentru a propovădui despre caracterul lui Dumnezeu. Pildele Sale erau simboluri prin care El putea propovădui lecții mai profunde celor care aveau „urechi de auzit”. Dar cei care nu căutau un înțeles mai profund aveau să nu înțeleagă, la fel cum mulți dintre cei care au citit aceleași cărți pe care le-am citit copiilor mei nu au înțeles niciodată că există înțelesuri mai profunde și atât de multe lucruri de învățat din acele povestiri.", "Când Dumnezeu Tatăl L-a oferit pe Singurul Său Fiu Născut drept jertfă pentru noi, Isus Hristos Însuși a devenit cel mai mare simbol al dragostei nepieritoare a Tatălui nostru din Cer pentru fiecare dintre noi. Isus Hristos a devenit Mielul lui Dumnezeu.", "Avem privilegiul și binecuvântarea de a fi invitați într-o relație de legământ cu Dumnezeu, în care viața noastră poate deveni un simbol al acelui legământ. Legămintele creează acel tip de relație care Îi permite lui Dumnezeu să ne modeleze și să ne schimbe de-a lungul timpului și să ne ridice pentru a deveni mai asemănători Salvatorului, apropiindu-ne tot mai mult de El și de Tatăl nostru și, în cele din urmă, pregătindu-ne să intrăm în prezența Lor.", "Fiecare persoană de pe pământ este un fiu unic al lui Dumnezeu sau o fiică unică a lui Dumnezeu. Când alegem să facem parte dintr-un legământ, acest lucru ne îmbunătățește relația cu El și o face să fie mai profundă. Președintele Russell M. Nelson ne-a învățat că, atunci când alegem să facem legăminte cu Dumnezeu, relația noastră cu El poate deveni mult mai apropiată decât a fost înainte de legământul nostru și Îi permite să ne binecuvânteze mai mult din mila și dragostea Sa, o dragoste prin legământ numită în limba ebraică hesed. Cărarea legămintelor are legătură doar cu relația noastră cu Dumnezeu – acea relație a noastră cu El caracterizată de hesed.", "Tatăl nostru dorește o relație mai profundă cu toți fiii și fiicele Sale, dar alegerea este a noastră. Pe măsură ce alegem să ne apropiem mai mult de El printr-o relație de legământ, acest lucru Îi permite să Se apropie mai mult de noi și să ne binecuvânteze mai mult.", "Dumnezeu stabilește condițiile și obligațiile asociate legământului pe care îl facem. Când alegem să intrăm în această relație, Îi depunem mărturie, prin acțiunile simbolice ale fiecărui legământ, că suntem dornici să ne supunem condițiilor stabilite de El. Onorându-ne legămintele, Îi permitem lui Dumnezeu să reverse nenumăratele binecuvântări promise asociate acelor legăminte, inclusiv mai multă putere de a ne schimba și de a deveni mai asemănători Salvatorului nostru. Isus Hristos este în centrul tuturor legămintelor pe care le facem, iar binecuvântările legămintelor sunt posibile datorită sacrificiului Său ispășitor.", "Botezul prin scufundare este, în mod simbolic, poarta prin care intrăm într-o relație de legământ cu Dumnezeu. Scufundarea în apă și ieșirea din ea simbolizează moartea și învierea Salvatorului la o nouă viață. Când suntem botezați, în mod simbolic, noi murim și suntem născuți din nou în familia lui Hristos și arătăm că suntem dornici să luăm numele Său asupra noastră. Noi înșine întruchipăm acest simbol al legământului. În Noul Testament, citim: „Toți care ați fost botezați pentru Hristos, v-ați îmbrăcat cu Hristos”. Prin botezul nostru, ne îmbrăcăm, în mod simbolic, cu Hristos.", "Rânduiala împărtășaniei ne îndreaptă și ea către Salvator. Pâinea și apa sunt simbolul trupului și sângelui lui Hristos vărsat pentru noi. Darul ispășirii Sale ne este oferit în mod simbolic în fiecare săptămână când un deținător al preoției, care Îl reprezintă pe Însuși Salvatorul, ne oferă pâinea și apa. Când mâncăm și bem simbolurile trupului și sângelui Său, Hristos devine, în mod simbolic, o parte din noi. Ne îmbrăcam din nou cu Hristos în timp ce facem un nou legământ în fiecare săptămână.", "Pe măsură ce facem legăminte cu Dumnezeu în casa Domnului, relația noastră cu El devine și mai profundă. Tot ceea ce facem în templu ne îndreaptă către planul Tatălui nostru pentru noi, la baza căruia stau Salvatorul și sacrificiul Său ispășitor. Domnul ne va învăța rând după rând, prin simbolurile rânduielilor și legămintelor, pe măsură ce ne deschidem inima și căutăm, rugându-ne, să înțelegem înțelesurile mai profunde.", "Ca parte a înzestrării în templu, noi suntem autorizați să purtăm veșmântul sfintei preoții. Este atât o obligație sacră, cât și un privilegiu sacru.", "În multe tradiții religioase, îmbrăcămintea specială exterioară este purtată ca simbol al crezurilor și devotamentului unei persoane față de Dumnezeu, iar îmbrăcămintea de ceremonie este purtată adesea de cei care conduc adunări de preaslăvire. Acele veșminte sacre au o însemnătate profundă pentru cei care le poartă. În scripturi, citim că, în timpurile străvechi, îmbrăcămintea sacră de ceremonie era, de asemenea, purtată la ritualurile din templu.", "În calitate de membri ai Bisericii lui Isus Hristos a Sfinților din Zilele din Urmă, aceia dintre noi care am ales să facem legăminte cu Dumnezeu în casa Domnului purtăm îmbrăcăminte de ceremonie sacră în timpul preaslăvirii în templu, simbol al îmbrăcămintei purtate în ritualurile străvechi din templu. Purtăm, de asemenea, veșmântul sfintei preoții, atât în timpul preaslăvirii în templu, cât și în viața noastră de zi cu zi.", "Veșmântul sfintei preoții este un simbol profund și ne îndreaptă, de asemenea, către Salvator. Când Adam și Eva au mâncat din fruct și au fost nevoiți să părăsească Grădina Edenului, li s-au dat haine din piele care să-i acopere. Cel mai probabil, un animal a fost sacrificat pentru a se face acele haine din piele – simbol al sacrificiului Salvatorul pentru noi. Kaphar este cuvântul de bază din limba ebraică pentru ispășire și unul dintre înțelesurile lui este „a acoperi”. Veșmântul nostru din templu ne amintește că Salvatorul și binecuvântările ispășirii Sale ne acoperă de-a lungul vieții. Pe măsură ce îmbrăcăm veșmântul sfintei preoții în fiecare zi, acest simbol frumos devine o parte din noi.", "În cartea Romani din Noul Testament, citim: „Noaptea aproape a trecut, se apropie ziua. Să ne dezbrăcăm dar de faptele întunericului, și să ne îmbrăcăm cu armele luminii… Îmbrăcați-vă în Domnul Isus Hristos”.", "Sunt atât de recunoscătoare pentru privilegiul de a purta veșmântul sfintei preoții, pentru a-mi aminti că Salvatorul și binecuvântările ispășirii Sale infinite mă acoperă, în mod constant, de-a lungul călătoriei mele prin viața muritoare. Îmi amintește, de asemenea, că, pe măsură ce țin legămintele pe care le-am făcut cu Dumnezeu în casa Domnului, m-am îmbrăcat, în mod simbolic, cu Hristos, El Însuși fiind o armură a luminii. El mă va proteja de rău, îmi va da putere și capacitate mai mari și va fi lumina și îndrumarea mea prin întunericul și greutățile acestei lumi.", "Veșmântul sfintei preoții și raportul dintre acesta și Hristos au o însemnătate simbolică profundă și minunată. Cred că dorința mea de a purta veșmântul sfânt devine simbolul meu pentru El. Este semnul meu personal către Dumnezeu, nu un semn pentru alții.", "Sunt atât de recunoscătoare pentru Salvatorul meu, Isus Hristos. Sacrificiul Său ispășitor pentru noi a devenit cel mai mare simbol al dragostei infinite, a Sa și a Tatălui nostru din Cer, pentru fiecare dintre noi, prin simbolurile tangibile ale acelei dragoste și jertfe – semnele din mâinile, picioarele și coasta Salvatorului – rămânând chiar și după învierea Sa.", "Dacă respect legămintele pe care le-am făcut cu Dumnezeu și obligațiile pe care le am față de El, inclusiv purtarea veșmântului sfintei preoții, viața mea poate deveni un simbol personal al dragostei și al recunoștinței mele profunde pentru Salvatorul meu, Isus Hristos, și al dorinței mele de a-L avea alături de mine întotdeauna.", "Dacă nu ați făcut încă acest lucru, vă invit să alegeți să aveți o relație mai profundă cu Dumnezeu făcând legăminte cu El în casa Domnului. Studiați cuvântările profetului nostru (inclusiv învățăturile minunate din notele de subsol ale cuvântărilor sale, pe care le au majoritatea cuvântărilor din cadrul conferințelor). Dânsul a vorbit în repetate rânduri despre legăminte de-a lungul anilor și mai ales de când a devenit președinte al Bisericii. Învățați din învățăturile sale despre binecuvântările minunate și despre puterea și capacitatea sporite care pot fi ale dumneavoastră făcând legăminte cu Dumnezeu și ținându-le.", "În Manualul general citim că nu este necesar să ai o chemare în misiune sau să fii căsătorit pentru a face legăminte în templu. O persoană trebuie să aibă cel puțin 18 ani, să fi terminat liceul sau echivalentul și să fie membră a Bisericii de cel puțin un an. Sunt, de asemenea, necesare standarde privind sfințenia personală. Dacă doriți să vă întăriți relația cu Tatăl dumneavoastră din Cer și cu Isus Hristos făcând legăminte sacre în casa Domnului, vă invit să vorbiți cu episcopul sau președintele dumneavoastră de ramură și să-i spuneți despre dorințele dumneavoastră. El vă va ajuta să știți cum să vă pregătiți să primiți și să onorați aceste legăminte.", "Printr-o relație de legământ cu Dumnezeu, viața noastră poate deveni un simbol viu al angajamentului nostru și al dragostei noastre profunde față de Tatăl nostru din Cer, hesedul nostru față de El și dorința noastră de a progresa și, în cele din urmă, de a deveni ca Salvatorul nostru, fiind pregătiți să intrăm, într-o zi, în prezența Lor. Depun mărturie că marile binecuvântări ale acestei relații de legământ își merită cu prisosință prețul. În numele lui Isus Hristos, amin."]}, {"name": "Stâlpi și raze de lumină", "verses": ["Mesajul meu este pentru cei care își fac griji cu privire la mărturia lor, deoarece nu au avut experiențe spirituale copleșitoare. Mă rog să pot oferi puțină pace și asigurare.", "Restaurarea Evangheliei lui Isus Hristos a început cu o explozie de lumină și adevăr! Un adolescent din nordul statului New York, cu numele foarte comun de Joseph Smith, intră într-o dumbravă pentru a se ruga. El este îngrijorat cu privire la sufletul lui și la statutul lui înaintea lui Dumnezeu. El caută iertare pentru păcatele lui. Și este confuz cu privire la cărei biserici să i se alăture. Are nevoie de claritate și pace – are nevoie de lumină și cunoaștere.", "În timp ce Joseph îngenunchează pentru a se ruga și „[a înălța] dorințele inimii [lui] către Dumnezeu”, îl învăluie un întuneric gros. Ceva rău, opresiv și foarte real încearcă să-l oprească – să-i lege limba pentru a nu putea vorbi. Forțele întunericului devin atât de puternice, încât Joseph crede că va muri. Dar el „[își adună] toate puterile pentru a-L chema pe Dumnezeu să [îl] elibereze din puterea acestui dușman care pusese stăpânire pe [el]”. Și, apoi, „chiar în clipa când [este] gata să [se lase] cuprins de disperare, și să [se lase] pradă distrugerii”, când nu știe dacă mai poate rezista, o strălucire glorioasă umple dumbrava, împrăștiind întunericul și pe dușmanul sufletului său.", "Un „stâlp de lumină” mai strălucitor decât soarele coboară treptat asupra lui. Apare un Personaj și, apoi, altul. „[Strălucirea] și [slava Lor] întreceau orice descriere.” Primul, Tatăl nostru Ceresc, îi rostește numele, „arătând către celălalt: [Joseph!] Acesta este Fiul Meu Iubit. Ascultă-L!”.", "Și, cu acea revărsare copleșitoare de lumină și adevăr, a început restaurarea. Un potop veritabil de revelații și binecuvântări divine avea să urmeze: noi scripturi, restaurarea cheilor preoției, apostoli și profeți, rânduieli și legăminte și reclădirea Bisericii adevărate și vii a Domnului, care, într-o zi, va umple pământul cu lumina și mărturia despre Isus Hristos și Evanghelia Sa restaurată.", "Toate acestea și multe altele au început cu rugăciunea disperată a unui băiat și cu un stâlp de lumină.", "Și noi avem propriile nevoi disperate. Și noi avem nevoie să fim liberi de confuzia spirituală și întunericul lumesc. Și noi trebuie să dobândim, personal, cunoaștere. Acesta este un motiv pentru care președintele Russell M. Nelson ne-a invitat să „[ne scufundăm] în lumina glorioasă a restaurării”.", "Unul dintre marile adevăruri ale restaurării este că cerurile sunt deschise – că și noi putem primi lumină și cunoaștere din înalturi. Depun mărturie că acest lucru este adevărat.", "Dar trebuie să fim atenți la o capcană spirituală. Uneori, membri credincioși ai Bisericii devin descurajați și chiar se îndepărtează pentru că nu au avut experiențe spirituale copleșitoare – deoarece nu au avut parte de propriul stâlp de lumină. Președintele Spencer W. Kimball ne-a avertizat: „Așteptând întotdeauna spectaculosul, mulți vor pierde cu totul fluxul constant de comunicări revelate”.", "Președintele Joseph F. Smith și-a amintit în mod asemănător că „Domnul a ascuns minuni de mine [când eram tânăr] și mi-a arătat adevărul, rând după rând, precept după precept, aici puțin și acolo puțin”.", "Acesta este tiparul tipic Domnului, dragi frați și surori. În loc să ne trimită un stâlp de lumină, Domnul ne trimite o rază de lumină și, apoi, alta și alta.", "Acele raze de lumină sunt revărsate continuu asupra noastră. Scripturile ne învață că Isus Hristos este „lumina și viața lumii” , că „Spiritul [Său] dă lumină fiecărui [bărbat și fiecărei femei] care vine pe lume” și că lumina Sa „umple imensitatea spațiului”, dând „viață tuturor lucrurilor”. Lumina lui Hristos este, literalmente, peste tot în jurul nostru.", "Dacă am primit darul Duhului Sfânt și ne străduim să ne exercităm credința, să ne pocăim și să ne onorăm legămintele, atunci suntem demni să primim în mod constant aceste raze divine. Conform expresiei memorabile a vârstnicului David A. Bednar, noi „trăim în revelație”.", "Și, totuși, fiecare dintre noi este diferit. Nu există doi oameni care să aibă parte de lumina și adevărul lui Dumnezeu în exact același mod. Alocați-vă timp pentru a vă gândi la modul în care simțiți lumina și Spiritul Domnului.", "Este posibil să fi simțit aceste explozii de lumină și mărturie ca fiind „pace [transmisă] în sufletul [dumneavoastră] cu privire la [un] subiect” care v-a îngrijorat.", "Sau ca un îndemn – un glas blând și liniștit – care a venit „în mintea și în inima” dumneavoastră și v-a încurajat să faceți ceva bun, cum ar fi să ajutați pe cineva.", "Poate că ați fost într-o clasă la biserică – sau într-o tabără pentru tineri – și ați simțit o dorință puternică de a-L urma pe Isus Hristos și a rămâne credincioși. Poate chiar v-ați ridicat și ați împărtășit o mărturie despre care ați sperat să fie adevărată și, apoi, ați simțit că era adevărată.", "Sau poate că v-ați rugat și ați simțit o asigurare plină de bucurie că Dumnezeu vă iubește.", "Este posibil să fi auzit pe cineva depunându-și mărturia despre Isus Hristos, lucru care v-a atins inima și v-a umplut de speranță.", "Poate că citeați din Cartea lui Mormon și un verset a vorbit sufletului dumneavoastră, ca și cum Dumnezeu l-ar fi pus acolo doar pentru dumneavoastră – și, apoi, v-ați dat seama că așa și este.", "Este posibil să fi simțit dragostea lui Dumnezeu pentru alții în timp ce le-ați slujit.", "Sau poate că vă este greu să simțiți Spiritul pe moment din cauza depresiei sau a anxietății, dar aveți darul prețios și credința de a privi înapoi și de a recunoaște „îndurarea blândă a Domnului” din trecut.", "Vreau să spun că sunt multe căi de a primi raze cerești ale mărturiei. Acestea sunt, desigur, doar câteva dintre ele. Poate că nu sunt impresionante, dar toate formează o parte a mărturiei noastre.", "Dragi frați și surori, nu am văzut un stâlp de lumină, dar, asemenea dumneavoastră, am avut parte de multe raze divine. De-a lungul anilor, am încercat să prețuiesc astfel de experiențe. Îmi dau seama că, făcând acest lucru, recunosc și îmi aduc aminte chiar mai multe dintre ele. Iată câteva exemple din viața mea! Poate că nu sunt foarte impresionante pentru unii, dar sunt prețioase pentru mine.", "Îmi amintesc că, pe vremea când eram adolescent, am fost gălăgios la un botez. În timp ce adunarea era pe punctul de a începe, am simțit Spiritul îndemnându-mă să mă așez și să fiu pios. M-am așezat și am rămas liniștit tot restul adunării.", "Înainte de misiunea mea, mi-a fost teamă că mărturia mea nu era suficient de puternică. Nimeni din familia mea nu slujise vreodată în misiune și nu știam dacă puteam face aceasta. Îmi amintesc că am studiat și m-am rugat cu disperare să primesc o mărturie mai sigură despre Isus Hristos. Apoi, într-o zi, când L-am implorat pe Tatăl Ceresc, am simțit un sentiment puternic de lumină și căldură. Și am știut. Pur și simplu, am știut.", "Îmi amintesc că, într-o noapte, ani mai târziu, am fost trezit de un sentiment de „inteligență pură” spunându-mi că voi fi chemat să slujesc în cadrul cvorumului vârstnicilor. Două săptămâni mai târziu, am fost chemat.", "Îmi amintesc de o conferință generală în care un membru drag al Cvorumului celor Doisprezece Apostoli a rostit, în mărturie, exact cuvintele pe care îi spusesem unui prieten că speram să le aud.", "Îmi amintesc că am îngenuncheat, împreună cu sute de frați, pentru a mă ruga pentru un prieten drag care zăcea inconștient, legat la un aparat de ventilație mecanică într-un spital mic, îndepărtat, după ce inima i se oprise. În timp ce ne-am unit inimile pentru a implora pentru viața lui, el s-a trezit și și-a scos aparatul de ventilație din gât. El slujește astăzi în calitate de președinte de țăruș.", "Și îmi amintesc că m-am trezit cu sentimente spirituale puternice după un vis intens despre un prieten și mentor drag care a decedat mult prea devreme, lăsând un gol imens în viața mea. El zâmbea și era fericit. Știam că este bine.", "Acestea sunt câteva dintre razele mele. Dumneavoastră ați avut propriile experiențe – propriile explozii de mărturie pline de lumină. Când recunoaștem, ne amintim și adunăm aceste raze „într-unul”, ceva minunat și puternic începe să se întâmple. „Lumina este atrasă de lumină” – „adevărul îmbrățișează adevărul”. Realitatea și puterea unei raze de mărturie o fac să se întărească și să se unească cu alta și, apoi, cu alta și alta. Rând după rând, precept după precept, aici o rază și acolo o rază – câte un moment spiritual mic și prețuit – în noi crește un nucleu de experiențe spirituale pline de lumină. Poate că nicio rază de soare nu este suficient de puternică sau suficient de luminoasă pentru a constitui o mărturie completă, dar, împreună, pot deveni o lumină pe care întunericul îndoielii nu o poate birui.", "„O, atunci, nu este acesta un lucru real?”, întreabă Alma. „Eu vă zic vouă: Da, pentru că acesta este lumină.”", "„Ceea ce este de la Dumnezeu este lumină”, ne învață Domnul, „și acela care primește lumina și rămâne credincios lui Dumnezeu, primește mai multă lumină; și acea lumină devine din ce în ce mai strălucitoare, crescând mereu până în miezul zilei”.", "Aceasta înseamnă, frați și surori, că, în timp și cu „mare sârguință”, și noi putem avea propriul stâlp de lumină – rază după rază. Și, în mijlocul acelui stâlp, și noi vom găsi un Tată Ceresc iubitor, chemându-ne pe nume, arătând către Salvatorul nostru Isus Hristos și invitându-ne: „Ascultă-L!”.", "Depun mărturie despre Isus Hristos, că El este lumina și viața întregii lumi – și a lumii dumneavoastră personale și a mea.", "Depun mărturie că El este Fiul Adevărat și Viu al Dumnezeului celui Adevărat și Viu și că El este la cârma acestei Biserici adevărate și vii, îndrumată și condusă de profeții și apostolii Săi adevărați, aflați în viață.", "Fie ca noi să recunoaștem și să primim lumina Sa glorioasă și, apoi, să-L alegem în locul întunericului lumii întotdeauna. În numele lui Isus Hristos, amin."]}, {"name": "Încrederea pe care ne-o dau legămintele prin Isus Hristos", "verses": ["Preaiubiții mei frați și surori, mă rog ca noi să putem fi înnoiți spiritual de mesajele inspirate pe care le vom auzi din partea conducătorilor noștri în acest sfârșit de săptămână și să ne bucurăm de ceea ce îmi place să numesc „încrederea pe care ne-o dau legămintele prin Isus Hristos”. Această încredere este asigurarea liniștită, dar certă, că vom primi binecuvântările pe care Dumnezeu le promite celor care își țin legămintele și care este atât de necesară în mijlocul circumstanțelor dificile din zilele noastre.", "Construirea de noi case ale Domnului în întreaga lume, sub conducerea inspirată a președintelui Russell M. Nelson, a adus mare bucurie membrilor Bisericii și este un simbol important al extinderii împărăției Domnului.", "Cugetând la experiența care mi-a inspirat venerație, trăită la dedicarea Templului Feather River, California, în luna octombrie, m-am întrebat dacă, uneori, nu ne pierdem în entuziasmul de a avea temple noi în orașele noastre și neglijăm scopul mai sfânt al legămintelor sacre pe care le facem în temple.", "Pe fațada fiecărui templu este inscripționată o afirmație solemnă: „Sfințenie Domnului”. Aceste cuvinte inspirate sunt o invitație clară să intrăm în casa Domnului, să pornim într-o călătorie sacră în care învățăm să devenim ucenici mai buni și mai sfinți ai lui Hristos. Pe măsură ce facem legăminte, în sfințenie, înaintea lui Dumnezeu și ne luăm angajamentul de a-L urma pe Salvator, primim puterea de a ne schimba inima, a ne înnoi spiritul și a ne întări relația cu El. O astfel de strădanie aduce sfințire sufletului nostru și formează o legătură sacră cu Dumnezeu și Isus Hristos, care promit că noi putem moșteni darul vieții eterne. Rezultatul acestei călătorii sacre este că noi dobândim o încredere mai sfântă și mai mare în viața noastră de zi cu zi trăită potrivit legămintelor pe care le-am făcut prin Isus Hristos.", "O astfel de încredere este punctul culminant al legăturii noastre divine cu Dumnezeu și ne poate ajuta să ne creștem devotamentul și recunoștința față de Isus Hristos și sacrificiul Său ispășitor. Ea întărește capacitatea noastră de a-i iubi pe alții și a le sluji și ne întărește sufletul pentru a trăi într-o lume laică din ce în ce mai întunecată și descurajatoare. Ne dă putere să biruim semințele îndoielii și disperării, ale fricii și frustrării, ale durerii și lipsei de speranță pe care dușmanul încearcă să le planteze adânc în inima noastră, mai ales când viața e grea, încercările sunt îndelungate sau circumstanțele sunt grele. Un verset biblic ne oferă un sfat profund fiecăruia dintre noi, pe măsură ce ne aplecăm sub vânturile puternice ale încercărilor din lumea de astăzi: „Să nu vă părăsiți dar încrederea voastră”.", "Dragi frați și surori, cei care dobândesc încredere adevărată în legămintele făcute în casa Domnului prin Isus Hristos sunt în posesia uneia dintre cele mai puternice forțe la care putem avea acces în această viață.", "Pe măsură ce studiem, în acest an, Cartea lui Mormon cu ajutorul manualului Vino și urmează-Mă, suntem martori ai modului în care Nefi a exemplificat atât de frumos puterea acestui fel de încredere dată de legăminte, prin credința de care a dat dovadă când s-a confruntat cu piedici și încercări, precum aceea de a obține plăcile după cum poruncise Domnul. Nefi, în pofida faptului că era nespus de trist din cauza fricii și lipsei de credință ale lui Laman și Lemuel, a rămas încrezător că Domnul avea să le predea plăcile. El le-a spus fraților lui: „Așa cum Domnul trăiește și tot așa cum noi trăim, nu ne vom duce la tatăl nostru în pustiu până când nu vom îndeplini ceea ce Domnul ne-a poruncit”. Datorită încrederii lui Nefi în promisiunile Domnului, el a putut să îndeplinească ceea ce i s-a poruncit să facă. Mai târziu, în viziunea sa, Nefi a văzut influența acestui fel de încredere și a scris: „Eu, Nefi, am văzut puterea Mielului lui Dumnezeu cum se pogora asupra sfinților Bisericii Mielului, precum și asupra celor care făcuseră legământ cu Domnul… iar ei erau înarmați cu dreptate și cu puterea lui Dumnezeu în mare slavă”.", "Eu am văzut nemijlocit promisiunile pline de dragoste ale Domnului și puterea Sa revărsându-se în viața copiilor lui Dumnezeu, întărindu-i pentru a face față circumstanțelor vieții. Nu cu mult timp în urmă, soția mea a venit acasă după ce a preaslăvit în templu și mi-a spus cât de profund a fost impresionată de ceea ce a trăit acolo. Când a intrat în casa Domnului, ea a văzut un bărbat în scaun cu rotile mișcându-se foarte încet și o femeie mergând cu mare dificultate folosind un baston, amândoi venind să-L preaslăvească pe Domnul în casa Sa. Când soția mea s-a dus în zona rânduielilor pregătitoare, ea a văzut o soră dragă căreia îi lipsea un braț – și avea doar o parte din celălalt braț – îndeplinind frumos și ceresc orice sarcină care îi era dată.", "În timp ce soția mea și cu mine am vorbit despre acea experiență, am ajuns la concluzia că numai încrederea curată și sinceră în promisiunile eterne ale lui Dumnezeu, dată prin legămintele sfinte făcute cu El în casa Lui putea să-i facă pe acei ucenici minunați ai lui Hristos să-și lase căminele în acea zi foarte friguroasă, în pofida circumstațelor personale din viață.", "Dragii mei prieteni, dacă există un lucru care să merite să-l păstrăm – și un lucru care să merite să-l transmitem copiilor și nepoților noștri, care îi va ajuta, pe fiecare în parte, în testele și încercările pe care le vor avea – acest lucru este încrederea în legămintele făcute prin Isus Hristos. Dobândirea unei astfel de avuții divine îi va ajuta să trăiască așa cum Domnul le-a promis ucenicilor Săi credincioși: „Ucenicii Mei vor sta în locuri sfinte și nu vor fi mișcați”.", "Cum dobândim o astfel de încredere prin Isus Hristos? Ea vine prin umilință, concentrarea vieții noastre asupra Salvatorului, trăirea conform principiilor Evangheliei lui Isus Hristos, primirea rânduielilor necesare salvării și exaltării și onorarea legămintelor pe care le facem cu Dumnezeu în casa Sa sfântă.", "În cuvintele rostite la încheierea Conferinței Generale din octombrie 2019, dragul nostru profet ne-a adus aminte de un pas important pe care trebuie să-l facem pentru a dobândi încrederea pe care ne-o dau legămintele: „Demnitatea personală de a intra în casa Domnului necesită foarte multă pregătire spirituală individuală… Demnitatea personală necesită o convertire totală a minții și a inimii pentru a fi mai asemănători Domnului, pentru a fi cetățeni onești, pentru a fi exemple mai bune și pentru a fi persoane mai sfinte”. Prin urmare, dacă ne schimbăm pregătirea pentru a intra în templu, ne vom schimba experiența pe care o vom avea în templu, ceea ce va transforma viața pe care o vom avea în afara templului. „Atunci încrederea ta va crește puternic în prezența lui Dumnezeu; și doctrina preoției va cădea deasupra sufletului tău ca roua din cer.”", "Un episcop pe care îl cunosc se referă la clasa pentru cea mai mare grupă de vârstă de la Societatea Primară nu ca la o clasă de „Societate Primară”, ci ca la o clasă de „pregătire pentru templu”. În luna ianuarie, episcopul cheamă membrii clasei și pe învățătorii lor în biroul său, unde vorbesc despre modul în care își vor petrece întregul an pregătindu-se pentru a intra în templu. Episcopul acordă timpul necesar pentru a se parcurge întrebările aplicabile din interviul privind recomandarea pentru templu, care sunt incluse apoi în lecțiile lor de la Societatea Primară. El invită copii să fie pregătiți astfel, încât, când vor veni în biroul episcopului după un an, să fie încrezători, încrezători în legăminte, pregătiți să primească o recomandare pentru templu și să intre în casa Domnului. În acest an, episcopul a discutat cu patru tinere fete care au fost atât de entuziasmate, pregătite și încrezătoare să meargă la templu, încât au dorit ca episcopul să le tipărească recomandările în ziua de Anul Nou, la 12:01 dimineața.", "Pregătirea nu este doar pentru cei care merg la templu pentru prima dată. Noi, toți, trebuie să ne pregătim continuu pentru a merge la casa Domnului. Un țăruș, pe care îl știu, a adoptat motto-ul: „Concentrat asupra căminului, susținut de Biserică și legat de templu”. Legat este un cuvânt interesant, pentru că înseamnă concentrat pe o direcție, dar înseamnă și prins strâns de sau asigurat prin, decis și hotărât, încredințat. Așadar, faptul de a fi legați de templu ne prinde strâns de Salvator, ne dă direcția și stabilitatea necesare, în timp ce ne asigură încrederea pe care ne-o dau legămintele prin Isus Hristos. Prin urmare, noi, toți, trebuie să acordăm atenție consolidării unei astfel de legături programându-ne următoarea întâlnire cu Domnul în casa Sa sfântă, fie că templul este aproape, fie că este departe.", "Preaiubitul nostru profet, președintele Russell M. Nelson, ne-a amintit aceste principii esențiale când a spus: „Templul stă la baza întăririi credinței noastre și tăriei noastre spirituale, deoarece Salvatorul și doctrina Sa sunt însăși inima templului. Tot ce se propovăduiește în templu, prin instrucțiuni și prin Spirit, ne mărește înțelegerea despre Isus Hristos. Rânduielile Sale esențiale ne leagă de El prin legăminte sacre ale preoției. Apoi, când ne ținem legămintele, El ne înzestrează cu puterea Sa vindecătoare și întăritoare. Și, o, cât de mult vom avea nevoie de puterea Sa în zilele care vor urma!”.", "Salvatorul dorește ca noi să fim pregătiți să înțelegem, cu multă claritate și precizie, cum să acționăm când facem legăminte cu Tatăl nostru Ceresc în numele Său. El dorește ca noi să fim pregătiți să ne cunoaștem privilegiile, promisiunile și responsabilitățile; să fim pregătiți să avem cunoașterea spirituală și conștientizarea de care avem nevoie în această viață. Știu că, atunci când Domnul vede măcar o scânteie de dorință sau un licăr de efort neprihănit în consimțământul nostru de a ne concentra viața asupra Sa și asupra rânduielilor și legămintelor pe care le facem în casa Sa, El ne va binecuvânta, în felul Său perfect, cu miracolele și îndurările blânde de care avem nevoie.", "Casa Domnului este locul în care putem fi transformați în moduri mai înalte și mai sfinte. Astfel, când ieșim din templu transformați de speranța noastră în promisiunile legămintelor, înarmați cu putere din înalturi, noi ducem templul cu noi în căminele și viețile noastre. Vă asigur că, având spiritul casei Domnului în noi, vom fi complet schimbați.", "Noi știm, de asemenea, de la templu că, dacă dorim ca Spiritul Domnului să se manifeste fără restricții în viața noastră, pur și simplu, nu putem și nu trebuie să avem sentimente negative față de nimeni. Când facem loc în inima și mintea noastră unor sentimente sau gânduri negative, rezultatul va consta în cuvinte și fapte negative, pe rețelele de socializare sau în căminele noastre, care vor face ca Spiritul Domnului să se retragă din inima noastră. Așadar, vă rog să nu părăsiți încrederea dumneavoastră, ci dimpotrivă, lăsați-vă încrederea să devină puternică.", "Construirea continuă și accelerată de temple va continua să ne entuziasmeze, să ne inspire și să ne binecuvânteze. Dar și mai important, pe măsură ce ne concentrăm asupra pregătirii noastre pentru a intra în templu, ne vom schimba experiența din templu, ceea ce va transforma viața noastră din afara templului. Fie ca această transformare să ne umple de încredere în legămintele sfinte pe care le-am făcut cu Dumnezeu prin Isus Hristos. Dumnezeu trăiește, Isus este Salvatorul nostru, iar aceasta este Biserica Sa restaurată pe pământ. Spun aceste adevăruri cu pioșenie în numele sacru al Salvatorului nostru, Isus Hristos, amin."]}, {"name": "Integritatea – o însușire a lui Hristos", "verses": ["În ultimele ore ale slujirii Salvatorului, El S-a dus la Muntele Măslinilor într-o grădină numită Ghetsimani și i-a invitat pe ucenicii Săi să aștepte. Acum, fiind singur, L-a rugat pe Tatăl Său: „Dacă voiești, depărtează paharul acesta de la Mine”. Fiind în agonie, suferințele Sale L-au făcut „chiar pe [El], Dumnezeu, Cel mai mare dintre toți, să [tremure] de durere și să [sângereze] din fiecare por… și [ar] fi dorit să nu [fie] obligat să [bea] paharul amar și apoi să [dea] înapoi”. Și totuși, în momentul de disperare profundă, Salvatorul nu a dat înapoi, „[a] băut și [a] terminat tot ce [a] pregătit pentru copiii oamenilor”.", "Fiind Singurul Născut al Tatălui, Isus Hristos avea putere asupra morții, durerii și suferinței, dar nu a dat înapoi. El a îndeplinit legământul pe care l-a făcut cu Tatăl Său și, făcând aceasta, a dat dovadă de o însușire a Sa care devine din ce în ce mai importantă în lumea în care trăim – însușirea reprezentată de integritate. El a rămas fidel lui Dumnezeu, fiecăruia dintre noi și identității Sale divine.", "Isus Hristos este exemplul nostru. Trăirea unei vieți integre ne cere să fim fideli lui Dumnezeu, unul altuia și identității noastre divine. Integritatea rezultă din prima mare poruncă, aceea de a-L iubi pe Dumnezeu. Deoarece Îl iubești pe Dumnezeu, Îi ești fidel tot timpul. Înțelegi că există bine și rău și că există adevăr absolut – adevărul lui Dumnezeu. Integritatea înseamnă că nu ne coborâm standardele sau comportamentul pentru a-i impresiona pe alții sau a fi acceptați de ei. Faci „ce e drept pentru a ta libertate”. Revizuirile recente ale manualului pentru misionari Predicați Evanghelia Mea a adăugat, în mod particular, integritatea ca însușire a lui Hristos.", "În urmă cu mai mulți ani, vârstnicul Uchtdorf a fost desemnat să reorganizeze țărușul nostru. În timpul interviului nostru, mi-a adresat o întrebare pe care nu am uitat-o: „A fost ceva în viața dumneavoastră care, dacă ar fi adus în atenția publicului, ar fi o rușine pentru dumneavoastră sau pentru Biserică?”. Surprins, mi-am revăzut repede, în minte, întreaga viață, încercând să-mi aduc aminte acele momente în care poate am eșuat și m-am întrebat: „Dacă alții știau tot ce făcusem, ce credeau ei despre mine sau despre Biserică?”.", "În acel moment, am crezut că vârstnicul Uchtdorf întreba doar despre demnitate, dar am ajuns să înțeleg că, de fapt, era o întrebare despre integritate. Trăiam eu în acord cu ceea ce propovăduiam? Putea lumea să vadă o coerență între cuvintele mele și faptele mele? Puteau alții să-L vadă pe Dumnezeu prin conduita mea?", "Președintele Spencer W. Kimball ne-a învățat: „Integritatea” reprezintă „dorința și capacitatea [noastră] de a trăi potrivit crezurilor și angajamentelor noastre”.", "O viață integră ne cere să fim, mai întâi de toate și mai presus de orice, fideli lui Dumnezeu.", "Încă din fragedă copilărie, am auzit povestirea despre Daniel în groapa cu lei. Daniel a fost mereu fidel lui Dumnezeu. Colegii lui invidioși „au căutat să afle ceva asupra lui” și au pus la cale o poruncă prin care rugăciunile puteau fi adresate doar dumnezeilor lor. Daniel știa despre această poruncă, dar s-a dus acasă și – unde „ferestrele… erau deschise” – a îngenuncheat și s-a rugat de trei ori pe zi Dumnezeului lui Israel. Drept rezultat, Daniel a fost aruncat în groapa cu lei. În dimineața zilei următoare, împăratul a aflat că Dumnezeul lui Daniel îl scăpase și a dat o nouă poruncă, aceea ca toți să „se teamă și să se înfricoșeze de Dumnezeul lui Daniel. Căci El este Dumnezeul cel viu”.", "Împăratul a ajuns să-L cunoască pe Dumnezeu prin intermediul integrității lui Daniel. Alții Îl văd pe Dumnezeu prin intermediul integrității noastre – prin vorbele și faptele noastre. Asemenea lui Daniel, faptul de a fi fideli lui Dumnezeu ne va deosebi tot mai mult de lume.", "Salvatorul ne amintește: „În lume veți avea necazuri; dar îndrăzniți, Eu am biruit lumea”. Președintele Russell M. Nelson ne-a învățat: „[A birui lumea] înseamnă să biruim ispita de a ne îngriji mai mult de lucrurile acestei lumi decât de lucrurile lui Dumnezeu. Înseamnă să ne încredem în doctrina lui Hristos mai mult decât în filosofiile omului”. În același fel, trebuie să ne împotrivim ispitei de a merge „pe propriul [nostru] drum, după imaginea propriului [nostru] dumnezeu, a cărui imagine este asemănătoare lumii”.", "Influența negativă existentă în această lume este o parte esențială a planului salvării întocmit de Dumnezeu. Modul în care răspundem în fața acestei influențe reprezintă esența a ceea ce suntem – o măsură a integrității noastre. Influența lumească poate fi la fel de directă ca distrugerea fidelității în cadrul căsniciei sau la fel de subtilă precum faptul de a posta anonim comentarii critice la adresa doctrinei și culturii Bisericii. Exercitarea integrității în alegerile noastre este o exprimare exterioară a unui angajament lăuntric de a-L urma pe Salvatorul Isus Hristos.", "Așa cum integritatea rezultă din prima mare poruncă, de a-L iubi pe Dumnezeu, tot așa faptul de a fi fideli unul altuia rezultă din cea de-a doua, de a ne iubi aproapele ca pe noi înșine. O viață integră nu este o viață perfectă; este o viață în care ne străduim, în fiecare zi, să fim, în primul rând, fideli lui Dumnezeu și, în acel context, să fim fideli altora. Președintele Oaks ne amintește: „Zelul nostru de a ține a doua poruncă nu trebuie să ne facă s-o uităm pe prima”.", "Lumea se luptă din ce în ce mai mult cu integritatea impunând coduri de conduită sau reguli etice care guvernează relațiile dintre oameni și instituții. Deși bune, aceste reguli nu sunt, în general, ancorate de adevărul absolut și tind să se dezvolte pe baza acceptării culturale. Asemenea întrebării adresate de vârstnicul Uchtdorf, unele organizații instruiesc angajații să se gândească la cum ar arăta hotărârile lor sau procesul de luare a hotărârilor dacă ar fi publicate online sau pe prima pagină a unui ziar important. Pe măsură ce Biserica iese din obscuritate și din întuneric, noi, asemenea lui Daniel, trebuie să ne ridicăm deasupra așteptărilor lumești și să devenim chipul Dumnezeului adevărat și viu în toate timpurile și în toate locurile.", "Nu este suficient să spunem că suntem integri dacă faptele noastre nu sunt în armonie cu propriile cuvinte. În mod asemănător, bunătatea creștină nu este un substitut pentru integritate. Ca popor de legământ și în calitate de conducători în Biserica Sa, trebuie să fim ireproșabili și aliniați la standardele stabilite de Domnul.", "Acționarea cu integritate clădește credința și încrederea și îi asigură pe alții că noi căutăm doar să facem voia Domnului. În consiliile noastre, ne împotrivim influențelor externe și urmăm procesul revelat de Domnul, căutând cunoștințe din partea fiecărei femei și fiecărui bărbat și acționând în acord cu sfaturile inspirate primite.", "Ne concentrăm atenția asupra Salvatorului și suntem atenți să evităm acțiunile care pot fi percepute ca slujind propriilor interese, în folosul familiei noastre sau favorizând pe cineva în detrimentul altei persoane. Facem tot ce putem pentru a evita orice percepție că acțiunile noastre ar putea fi influențate de onorurile oamenilor, pentru a primi recunoaștere personală, a genera mai multe reacții „Îmi place”, a fi citați sau publicați.", "În final, o viață integră ne cere să fim fideli identității noastre divine.", "Noi cunoaștem pe unii care n-au fost. De o importanță deosebită este antihristul Corihor, care a dus în rătăcire inimile multora, ademenindu-le „mintea carnală”. Dar, în ultimele momente ale vieții sale, el a mărturisit: „Am știut întotdeauna că era un Dumnezeu”. Președintele Henry B. Eyring ne-a învățat că minciuna „este contrară naturii spiritului nostru”, identității noastre divine. Corihor s-a înșelat singur, iar adevărul nu era în el.", "În schimb, profetul Joseph Smith a declarat cu încredere: „Știam aceasta și știam că Dumnezeu știe aceasta și n-am putut să o neg”.", "Hyrum, fratele lui Joseph, a fost iubit de Domnul „datorită integrității inimii sale”. El și Joseph au rămas fideli până la sfârșit – fideli identității lor divine, luminii și cunoașterii pe care le-au primit și fideli persoanei care știau că puteau deveni.", "Fie ca noi să ne împăcăm cu „voința lui Dumnezeu” și să dezvoltăm însușirea reprezentată de integritatea lui Hristos! Fie ca noi să-L urmăm pe exemplul nostru, pe Salvatorul lumii, și să nu dăm înapoi, ci să trăim o viață în care să fim fideli lui Dumnezeu, unul altuia și identității noastre divine!", "Așa cum a spus Iov: „Să mă cântărească Dumnezeu în cumpăna celor fără prihană, și-mi va vedea [integritatea]”. În numele sacru al lui Isus Hristos, amin."]}, {"name": "Totul va fi bine datorită legămintelor făcute în templu", "verses": ["Preaiubiții mei frați și surori, această sesiune a conferinței generale a fost, pentru mine, un timp sacru. Sunt recunoscător pentru însărcinarea de a vorbi milioanelor de sfinți din zilele din urmă și prietenilor noștri din întreaga lume. Vă iubesc și știu că Domnul vă iubește.", "În urmă cu peste 50 de ani, am avut privilegiul de a sluji în calitate de președinte al Colegiului Ricks din Rexburg, Idaho. În dimineața zilei de 5 iunie 1976, soția mea Kathy și cu mine am călătorit cu mașina de la Rexburg la Templul Idaho Falls, Idaho, pentru a participa la pecetluirea unei prietene apropiate. Desigur, având patru băieței acasă la acea vreme, călătoria noastră la templu putea fi realizată doar cu ajutorul unei bone curajoase! I-am lăsat pe copiii noștri prețioși în grija ei și am făcut scurta călătorie de 30 de minute cu mașina.", "Experiența pe care noi am trăit-o în templu în acea zi a fost minunată, ca de fiecare dată. Dar, după încheierea pecetluirii în templu – și în timp ce ne pregăteam să ne întoarcem acasă – am observat mulți lucrători în templu și participanți conversând neliniștiți în holul templului. În câteva clipe, unul dintre lucrătorii din templu ne-a spus că barajul Teton, recent construit în estul statului Idaho, se prăbușise! Peste 300 de milioane de metri cubi de apă se revărsau prin baraj și în cei 775 de kilometri pătrați de văi învecinate. O mare parte din orașul Rexburg era sub apă, casele și vehiculele fiind luate de inundații. Două treimi din cei 9.000 de locuitori au rămas brusc fără adăpost.", "După cum vă puteți imagina, gândurile și îngrijorările noastre s-au îndreptat către siguranța copiilor noștri dragi, a sutelor de studenți și cadre didactice și a comunității pe care o îndrăgeam. Eram la mai puțin de 50 de kilometri de casă și, totuși, în acea zi, cu mult înainte de apariția telefoanelor mobile și SMS-urilor, nu aveam niciun mod de a comunica imediat cu copiii noștri și nici nu puteam să conducem din Idaho Falls la Rexburg, deoarece toate drumurile fuseseră închise.", "Singura noastră opțiune a fost să înnoptăm la un motel local, în Idaho Falls. Kathy și cu mine am îngenuncheat împreună în mica noastră cameră de motel și, cu umilință, L-am implorat pe Tatăl Ceresc pentru siguranța copiilor noștri dragi și a miilor de alți oameni afectați de tragicul eveniment. Îmi amintesc cum Kathy s-a plimbat prin cameră până la primele ore ale dimineții, îngrijorându-se pentru copiii ei. În pofida îngrijorărilor mele, am reușit să mă liniștesc și să adorm.", "Nu după mult timp, scumpa mea parteneră eternă m-a trezit și mi-a spus: „Hal, cum poți dormi într-un astfel de moment?”.", "Apoi, următoarele cuvinte mi-au venit clar în inimă și minte. I-am spus soției mele: „Kathy, indiferent de ceea ce se va întâmpla, totul va fi bine datorită templului. Noi am făcut legăminte cu Dumnezeu și am fost pecetluiți ca familie eternă”.", "În acel moment, a fost ca și cum Spiritul Domnului ne-a confirmat în inimă și în minte ceea ce amândoi știam deja că este adevărat: rânduielile de pecetluire, care se găsesc numai în casa Domnului și sunt administrate prin autoritatea corespunzătoare a preoției, ne uniseră ca soț și soție, iar copiii noștri fuseseră pecetluiți cu noi. Chiar nu aveam de ce să ne temem și, mai târziu, am fost recunoscători când am aflat că băieții noștri erau în siguranță.", "Poate că următoarea declarație a președintelui Thomas S. Monson ilustrează cel mai bine ceea ce Kathy și cu mine am simțit în acea noapte de neuitat: „Când mergem la templu, putem dobândi un nivel de spiritualitate și un sentiment de pace… Putem înțelege adevăratul înțeles al cuvintelor Salvatorului, care a spus: «Vă las pacea, vă dau pacea Mea… Să nu vi se tulbure inima, nici să nu se înspăimânte» [Ioan 14:27]”.", "Am fost binecuvântat să simt acea pace de fiecare dată când am intrat în templul sacru. Îmi amintesc prima zi în care am intrat în Templul Salt Lake. Eram tânăr băiat.", "Am privit în sus către tavanul alb, înalt, care făcea ca încăperea să fie atât de luminoasă, încât părea de parcă era deschisă spre cer. Și, în acel moment, mi-a venit în minte acest gând, cu aceste cuvinte clare: „Am mai fost în acest loc luminos”. Dar, apoi, imediat, mi-au venit în minte, nu cu glasul meu, aceste cuvinte: „Nu, nu ai mai fost niciodată aici. Îți amintești un moment de dinainte de a te naște. Erai într-un loc sacru ca acesta, unde Domnul putea veni”.", "Frați și surori, depun mărturie cu umilință că, atunci când ne ducem la templu, ne putem aminti de natura eternă a spiritelor noastre, de relația noastră cu Tatăl și Fiul Său divin și de dorința noastră supremă de a ne întoarce la căminul nostru ceresc.", "În cuvântări din cadrul unor conferințe recente, președintele Russell M. Nelson ne-a învățat:", "„Cel mai sigur loc în care să vă aflați, din punct de vedere spiritual, este acela în care trăiți în limitele legămintelor pe care le-ați făcut în templu!…", "Tot ce credem și fiecare promisiune pe care Dumnezeu a făcut-o poporului Său de legământ se adună laolaltă în templu”.", "„Fiecare persoană care face legăminte… în temple – și le ține – are acces sporit la puterea lui Isus Hristos.”", "Dânsul ne-a mai învățat că, „odată ce facem un legământ cu Dumnezeu, părăsim terenul neutru pentru totdeauna. Dumnezeu nu va abandona relația Sa cu cei care au creat o astfel de legătură cu El. De fapt, toți cei care au făcut un legământ cu Dumnezeu au acces la un fel special de dragoste și milă”.", "Sub conducerea inspirată a președintelui Nelson, Domnul a accelerat și va continua să accelereze construirea de temple în întreaga lume. Acest lucru va oferi tuturor copiilor lui Dumnezeu ocazia de a primi rânduielile necesare salvării și exaltării, de a face legăminte sacre și de a le ține. Îndeplinirea cerințelor necesare pentru a face legăminte sacre nu este un efort făcut o singură dată, ci un model de viață. Domnul a spus că va fi nevoie de toată inima, de tot sufletul, de tot cugetul și de toată tăria noastră.", "Participarea cu regularitate la rânduielile din templu poate crea un tipar de devotament față de Domnul. Când vă țineți legămintele făcute în templu și vă amintiți de ele, invitați însoțirea Duhului Sfânt pentru a vă întări și a vă purifica.", "Apoi, puteți avea parte de un sentiment de lumină și speranță care depune mărturie că promisiunile sunt adevărate. Veți ajunge să știți că fiecare legământ făcut cu Dumnezeu este o ocazie de a vă apropia mai mult de El, ceea ce va da naștere, apoi, în inima dumneavoastră, dorinței de a ține legămintele făcute în templu.", "Ni s-a promis că, „datorită legământului nostru cu Dumnezeu, El nu va obosi niciodată în eforturile Sale de a ne ajuta și nu Își va epuiza niciodată răbdarea Sa plină de milă față de noi”.", "Prin legămintele asociate pecetluirii din templu putem avea parte de asigurarea unor legături de familie pline de dragoste care vor continua după moarte și care vor dura etern. Onorarea legămintelor privind căsătoria și familia făcute în templele lui Dumnezeu va oferi protecție împotriva răului reprezentat de egoism și mândrie.", "Grija consecventă a fraților și surorilor unul față de altul va rezulta numai prin eforturi susținute de a vă conduce familia în felul Domnului. Oferiți copiilor ocazii de a se ruga unul pentru celălalt. Discerneți repede începutul certurilor și recunoașteți, în mod pozitiv, actele de slujire altruistă, în special unul față de altul. Când frații și surorile se roagă unul pentru altul și își slujesc unul altuia, inimile se vor înmuia și se vor întoarce una către cealaltă și către părinții lor.", "Într-o oarecare măsură, aceasta este ceea ce a descris Maleahi când a prezis despre venirea profetului Ilie: „[El] va sădi în inima copiilor promisiunile făcute strămoșilor și inima copiilor se va întoarce către strămoșii lor. Dacă nu ar fi așa, întreg pământul ar fi complet pustiit la venirea Lui”.", "Încercări, provocări și suferințe ne vor ieși, cu siguranță, în cale tuturor. Niciunul dintre noi nu este imun la „[țepușa cărnii]”. Dar, când ne ducem la templu și ne amintim legămintele făcute, ne putem pregăti să primim îndrumare personală de la Domnul.", "Când Kathy și cu mine ne-am căsătorit și am fost pecetluiți în Templul Logan, Utah, vârstnicul Spencer W. Kimball a înfăptuit pecetluirea noastră. Prin puținele cuvinte rostite, el ne-a oferit acest sfat: „Hal și Kathy, trăiți astfel încât, atunci când va veni chemarea, să puteți pleca ușor”.", "Inițial, noi nu am înțeles ce însemna acel sfat, dar am făcut tot ce am putut pentru a ne trăi viața în așa fel încât să fim pregătiți să plecăm pentru a-I sluji Domnului când chemarea avea să vină. După ce trecuseră aproximativ 10 ani de la căsătorie, am primit un apel telefonic neașteptat de la Neal A. Maxwell, împuternicitul Sistemului Educațional al Bisericii.", "Sfatul plin de dragoste dat de președintele Kimball în templu de a putea „pleca ușor” a devenit realitate. Kathy și cu mine am primit chemarea de a lăsa ceea ce părea o situație familială ideală pentru a sluji într-o însărcinare și într-un loc despre care eu nu știam nimic. Dar, familia noastră era pregătită să plece, deoarece un profet, într-un templu sfânt, un loc al revelației, a văzut un eveniment viitor pentru care noi eram pregătiți.", "Dragii mei frați și dragile mele surori, depun mărturie că nimic nu este mai important decât onorarea legămintelor pe care le-ați făcut sau pe care le puteți face în templu. Indiferent unde vă aflați pe cărarea legămintelor, vă îndemn să îndepliniți cerințele și să deveniți eligibili să vă duceți la templu. Duceți-vă cât de des vă permit circumstanțele. Faceți legăminte sacre cu Dumnezeu și țineți-le. Vă pot asigura de același adevăr pe care i l-am împărtășit lui Kathy în mijlocul nopții, în urmă cu aproape cinci decenii, într-o cameră mică de motel în Idaho Falls: „Indiferent de ceea ce se va întâmpla, totul va fi bine datorită legămintelor făcute în templu”.", "Vă ofer mărturia mea sigură că Isus este Hristosul. El trăiește și conduce Biserica Sa. Templele sunt case ale Domnului. Președintele Russell M. Nelson este profetul în viață al lui Dumnezeu pe pământ. Îl iubesc și vă iubesc pe fiecare dintre dumneavoastră. În numele sacru al lui Isus Hristos, amin."]}, {"name": "„[Fiți liniștiți], și să știți că Eu sunt Dumnezeu”", "verses": ["Recent, în timpul unei case deschise și zile a presei organizate pentru o nouă casă a Domnului, am condus un grup de jurnaliști într-un tur al clădirii sacre. Le-am descris scopul templelor în Biserica lui Isus Hristos a Sfinților din Zilele din Urmă și am răspuns la întrebările lor excelente.", "Înainte de a intra în camera celestială, le-am explicat că această cameră din casa Domnului reprezintă, simbolic, pacea și frumusețea căminului ceresc în care ne putem întoarce după această viață. Le-am spus oaspeților noștri că nu vom vorbi cât timp vom fi în camera celestială, dar că aș fi fericit să le răspund la orice întrebare după ce vom ajunge la următoarea oprire din cadrul turului.", "După ce am ieșit din camera celestială și ne-am adunat în locul următoarei opriri, i-am întrebat pe oaspeții noștri dacă doresc să împărtășească ceva. O jurnalistă a spus foarte emoționată: „Nu am trăit așa ceva niciodată în viața mea. N-am știut că, în lume, există o astfel de liniște; pur și simplu, nu am crezut că o astfel de stare de liniște este posibilă”.", "Am fost impresionat atât de sinceritatea afirmației acestei jurnaliste, cât și de cât de directă a fost. Iar reacția jurnalistei a evidențiat un aspect important al liniștii – biruirea și ignorarea agitației din mediul nostru extern.", "Mai târziu, în timp ce cugetam asupra comentariului jurnalistei și reflectam la ritmul adesea agitat al vieții noastre moderne – faptul de a fi tot timpul ocupați, zgomotul, diversiunile, distragerile și ocolurile care, atât de des, par să ne solicite atenția – mi-a venit în minte un verset: „[Fiți liniștiți], și să știți că Eu sunt Dumnezeu”.", "Mă rog ca Duhul Sfânt să ne lumineze pe fiecare dintre noi pe măsură ce luăm în considerare o dimensiune mai bună și mai sfântă a liniștii în viața noastră – o liniște spirituală interioară a sufletului care ne permite să știm și să ne amintim că Dumnezeu este Tatăl nostru Ceresc, că noi suntem copiii Săi și că Isus Hristos este Salvatorul nostru. Această binecuvântare remarcabilă este disponibilă tuturor membrilor Bisericii care se străduiesc, cu credincioșie, să devină „poporul de legământ al Domnului”.", "În anul 1833, sfinții din Missouri au fost ținta unor mari persecuții. Gloatele i-au alungat din casele lor din Ținutul Jackson, iar unii membri ai Bisericii încercaseră să se stabilească în alte ținuturi învecinate. Dar persecuțiile au continuat și amenințările cu moartea au fost multe. În aceste circumstanțe dificile, Domnul i-a revelat profetului Joseph Smith, în Kirtland, Ohio, următoarele instrucțiuni:", "„De aceea, inimile voastre să se îmbărbăteze în ceea ce privește Sionul; pentru că toată făptura este în mâinile Mele; fiți liniștiți și să știți că Eu sunt Dumnezeu”.", "Cred că îndemnul Domnului de a „fi liniștiți” presupune mult mai mult decât doar să nu vorbim sau să nu ne mișcăm. Probabil că intenția Sa este ca noi să ne amintim de El și să ne bizuim pe El și pe puterea Sa „în toate timpurile și în toate lucrurile și în toate locurile în care se întâmplă să [ne aflăm]”. Astfel, „fiți liniștiți” poate fi un mod de a ne aminti să ne concentrăm, în mod consecvent, asupra Salvatorului ca fiind sursa supremă a liniștii spirituale a sufletului care ne întărește să facem și să biruim lucruri grele.", "Adevărata credință se concentrează întotdeauna în și asupra Domnului Isus Hristos – în El, în calitatea Sa de Singurul Fiu Născut și Divin al Tatălui Etern și asupra Sa și a misiunii mântuitoare pe care El a îndeplinit-o.", "„Căci El a răspuns la cerințele legii și îi revendică pe toți aceia care au credință în El; și cei care au credință în El se vor lipi de orice lucru bun; prin urmare, El apără cauza copiilor oamenilor.”", "Isus Hristos este Mântuitorul nostru, Mijlocitorul nostru și Avocatul nostru alături de Tatăl Etern și stânca pe care trebuie să clădim temelia spirituală a vieții noastre.", "Helaman a explicat: „Aduceți-vă aminte, aduceți-vă aminte că pe stânca Mântuitorului nostru, care este Hristos, Fiul lui Dumnezeu, trebuie să vă clădiți voi temelia voastră ca, atunci când diavolul își va trimite vânturile lui puternice, da, săgețile lui în vârtejuri, da, atunci când ploaia lui cu pietre și furtuna lui puternică vă va lovi, aceasta să nu aibă nicio putere asupra voastră ca să vă târască către adâncul nefericirii și al suferinței fără de sfârșit, datorită stâncii pe care voi sunteți zidiți, care este o temelie sigură, o temelie pe care dacă oamenii zidesc, ei nu pot să cadă”.", "Simbolul „stâncii”, folosit pentru Hristos, pe care trebuie să ne clădim temelia vieții este foarte instructiv. Vă rog să remarcați în acest verset că Salvatorul nu este temelia. De fapt, suntem îndemnați să ne clădim temelia spirituală pe El.", "Temelia este partea unei clădiri care o leagă de sol. O temelie puternică oferă protecție împotriva dezastrelor naturale și a multor altor forțe distructive. De asemenea, o temelie corespunzătoare distribuie greutatea unei clădiri pe o zonă mare pentru a evita supraîncărcarea solului subiacent și oferă o suprafață plană pentru construcție.", "O legătură puternică și sigură între sol și temelie este esențială pentru ca o clădire să rămână solidă și stabilă în timp. Și, pentru anumite tipuri de construcții, buloanele de ancorare și barele de oțel pot fi folosite pentru a fixa temelia unei clădiri în „stânca de bază”, stânca tare, solidă de sub materialele de suprafață, cum ar fi solul și pietrișul.", "În mod asemănător, temelia vieții noastre trebuie să fie legată de stânca lui Hristos, dacă dorim să rămânem fermi și neclintiți. Legămintele și rânduielile sacre ale Evangheliei restaurate a Salvatorului pot fi comparate cu buloanele de ancorare și cu barele de oțel folosite pentru a fixa o clădire de stânca de bază. De fiecare dată când primim, recapitulăm, ne amintim și reînnoim cu credincioșie legăminte sacre, ancorele noastre spirituale sunt fixate din ce în ce mai ferm și mai statornic în „stânca” lui Isus Hristos.", "„De aceea, acela care crede în Dumnezeu cu siguranță va putea să nădăjduiască într-o lume mai bună, da, și anume un loc la dreapta lui Dumnezeu, care nădejde vine de la credință, ancorează în sufletul oamenilor, ceea ce-i face pe ei să fie siguri și neclintiți, întotdeauna abundând în fapte bune, fiind conduși să-L slăvească pe Dumnezeu.”", "Treptat și din ce în ce mai mult, „în decursul timpului”, „virtutea [ne înfrumusețează], fără încetare, gândurile”, „încrederea [noastră] va crește [din ce în ce mai puternică] în prezența lui Dumnezeu” și „Duhul Sfânt va fi tovarășul [nostru] permanent”. Devenim mai întemeiați, mai înrădăcinați, mai așezați și mai neclintiți. Pe măsură ce temelia vieții noastre este clădită pe Salvator, suntem binecuvântați să „[fim] liniștiți” – să avem confirmarea spirituală că Dumnezeu este Tatăl nostru Ceresc, că noi suntem copiii Săi și că Isus Hristos este Salvatorul nostru.", "Domnul oferă atât vremuri sacre, cât și locuri sfinte pentru a ne ajuta să avem parte de această liniște interioară a sufletului nostru și să învățăm despre ea.", "De exemplu, sabatul este ziua lui Dumnezeu, un timp sacru pus deoparte pentru a ne aminti de Tatăl și a-L preaslăvi în numele Fiului Său, pentru a lua parte la rânduieli ale preoției și pentru a primi și a reînnoi legăminte sacre. În fiecare săptămână, Îl preaslăvim pe Domnul în timpul studiului nostru de acasă și, de asemenea, „împreună [în calitate de] cetățeni cu sfinții” în timpul împărtășaniei și al altor adunări. În ziua Sa sfântă, gândurile, faptele și comportamentul nostru sunt semne pe care I le transmitem lui Dumnezeu și reprezintă un indicator al dragostei noastre față de El. În fiecare duminică, dacă dorim, putem să fim liniștiți și să știm că Dumnezeu este Tatăl nostru Ceresc, că noi suntem copiii Săi și că Isus Hristos este Salvatorul nostru.", "O caracteristică importantă a preaslăvirii noastre în ziua de sabat este aceea de a ne „[duce] la casa de rugăciune și [de a oferi] sacramentele [noastre] în ziua [sfântă a Domnului]”. „[Casele] de rugăciune” în care ne adunăm în ziua de sabat sunt casele de întruniri și alte clădiri aprobate – locuri sfinte de pioșenie, preaslăvire și învățare. Fiecare casă de întruniri și fiecare clădire în care ne adunăm sunt dedicate prin autoritatea preoției ca loc în care Spiritul Domnului să poată sălășlui și în care copiii lui Dumnezeu să poată ajunge „la cunoașterea Mântuitorului lor”. Dacă dorim, putem să „[fim] liniștiți” în locurile noastre sfinte de preaslăvire și să știm tot mai sigur că Dumnezeu este Tatăl nostru Ceresc, că noi suntem copiii Săi și că Isus Hristos este Salvatorul nostru.", "Templul este un alt loc sfânt pus deoparte anume pentru a-L preaslăvi pe Dumnezeu și a-I sluji și pentru a învăța adevăruri eterne. În casa Domnului, noi gândim, acționăm și ne îmbrăcăm diferit față de cum am face-o în oricare alte locuri pe care le-am putea frecventa. În casa Sa sfântă, dacă dorim, putem să fim liniștiți și să știm că Dumnezeu este Tatăl nostru Ceresc, că noi suntem copiii Săi și că Isus Hristos este Salvatorul nostru.", "Scopurile principale ale timpului sacru și ale locurilor sfinte sunt exact aceleași: să ne concentreze atenția în mod repetat asupra Tatălui Ceresc și planului Său, asupra Domnului Isus Hristos și ispășirii Sale, asupra puterii edificatoare a Duhului Sfânt și asupra promisiunilor asociate rânduielilor și legămintelor sacre ale Evangheliei restaurate a Salvatorului.", "Astăzi, repet un principiu pe care l-am subliniat anterior. Căminele noastre trebuie să fie combinația supremă dintre timpul sacru și locul sfânt în care persoanele și familiile să poată să „[fie liniștite]” și să știe că Dumnezeu este Tatăl nostru Ceresc, că noi suntem copiii Săi și că Isus Hristos este Salvatorul nostru. Faptul de a ieși din casă pentru a preaslăvi în ziua de sabat și în casa Domnului este, cu siguranță, esențial. Dar numai când ne întoarcem la căminele noastre cu perspectiva și tăria spirituale dobândite în acele locuri și la acele activități sfinte putem să ne menținem concentrarea asupra scopurilor principale ale vieții muritoare și să biruim ispitele atât de răspândite în lumea noastră decăzută.", "Experiențele noastre continue din ziua de sabat, din templu și din cadrul căminului trebuie să ne întărească cu puterea Duhului Sfânt, cu o legătură continuă și mai puternică prin legământ cu Tatăl și Fiul și cu „o strălucire perfectă a speranței” în promisiunile eterne ale lui Dumnezeu.", "Pe măsură ce căminul și Biserica sunt unite într-una în Hristos, poate că vom fi încolțiți în toate chipurile, dar nu vom fi tulburați în mintea și inima noastră. Poate că vom fi nedumeriți din cauza circumstanțelor și încercărilor noastre, dar nu vom deznădăjdui. Poate că vom fi persecutați, dar, de asemenea, ne vom da seama că nu suntem niciodată singuri. Putem primi tărie spirituală pentru a deveni și a rămâne fermi, neclintiți și fideli.", "Vă promit că, pe măsură ce clădim temelia vieții noastre pe „stânca” lui Isus Hristos, putem fi binecuvântați de Duhul Sfânt să primim o liniște individuală și spirituală a sufletului care ne va permite să știm și să ne amintim că Dumnezeu este Tatăl nostru Ceresc, că noi suntem copiii Săi, că Isus Hristos este Salvatorul nostru și că putem fi binecuvântați să facem și să biruim lucruri grele.", "Cu bucurie, depun mărturie că Dumnezeu este Tatăl nostru Ceresc, că noi suntem copiii Săi și că Isus Hristos este Mântuitorul nostru și „stânca” salvării noastre. Astfel depun mărturie în numele sacru al Domnului Isus Hristos, amin."]}, {"name": "Ridicați-vă! El vă cheamă", "verses": ["Cu câtva timp în urmă, am întrebat-o pe soția mea: „Poți să-mi spui de ce, din câte îmi amintesc eu, noi nu am avut niciodată probleme mari în viața noastră?”.", "Ea s-a uitat la mine și a spus: „Desigur. Îți voi spune de ce nu am avut niciodată vreo problemă mare – datorită faptului că tu ai o memorie foarte scurtă!”.", "Răspunsul ei rapid și inteligent m-a făcut să-mi dau seama, încă o dată, că a trăi potrivit Evangheliei lui Isus Hristos nu îndepărtează suferința și încercările, care sunt necesare pentru progresul nostru.", "Evanghelia nu este o cale de a evita încercările și problemele, ci o soluție pentru a ne mări credința și a învăța cum să le biruim.", "Am înțeles acest adevăr cu câteva luni în urmă, într-o zi când mă plimbam și, dintr-o dată, vederea mea a devenit neclară, întunecată și încețoșată. M-am speriat. Apoi, medicii mi-au spus: „Dacă nu începi tratamentul imediat, îți poți pierde vederea chiar în câteva săptămâni”. M-am speriat și mai tare.", "Apoi, ei au spus: „Ai nevoie de injectare intravitreană – injecții în globul ocular – ochiul larg deschis – la fiecare patru săptămâni, tot restul vieții tale”.", "Acesta a fost un mod neplăcut de a conștientiza pericolul.", "Apoi, un gând a venit sub forma unei întrebări. M-am întrebat: „În ordine! Vederea mea fizică nu este bună, dar cum este vederea mea spirituală? Am nevoie de tratament și pentru aceasta? Și ce înseamnă să ai o vedere spirituală clară?”.", "Am cugetat la relatarea despre un om orb, numit Bartimeu, descris în Evanghelia după Marcu. Scriptura spune: „El a auzit că trece Isus din Nazaret, și a început să strige: «Isuse, Fiul lui David, ai milă de mine!»”.", "În fapt, în ochii multora, Isus era doar fiul lui Iosif, atunci de ce L-a strigat Bartimeu „Fiul lui David”? Pur și simplu, pentru că el și-a dat seama că Isus era, într-adevăr, Mesia, despre care s-a profețit că Se va naște ca descendent al lui David.", "Este interesant că acest om orb, care nu avea vedere fizică, L-a recunoscut pe Isus. El a văzut spiritual ceea ce nu putea vedea fizic, în timp ce mulți alții Îl puteau vedea pe Isus fizic, dar erau total orbi spiritual.", "Din această relatare, învățăm mai multe despre vederea spirituală.", "Citim: „Mulți îl certau să tacă; dar el și mai tare striga: «Fiul lui David, ai milă de mine!»”.", "Toți din jurul lui îi spuneau să tacă, dar el striga și mai tare, pentru că știa Cine era Isus cu adevărat. El a ignorat acele glasuri și a strigat și mai tare.", "A acționat pentru el însuși, în loc să se acționeze asupra lui. În pofida circumstanțelor lui limitate, el și-a folosit credința pentru a-și depăși limitele.", "Astfel, primul principiu pe care îl învățăm este: Ne păstrăm o vedere spirituală clară când ne concentrăm asupra lui Isus Hristos și rămânem fideli lucrurilor despre care știm că sunt adevărate.", "Frați și surori, pentru a ne păstra vederea spirituală intactă, trebuie să hotărâm să nu ascultăm glasurile celor din jurul nostru. În această lume care ne derutează și este derutată, trebuie să rămânem credincioși lucrurilor pe care le cunoaștem, credincioși legămintelor noastre, credincioși în ținerea poruncilor și să ne reafirmăm crezurile cu și mai mare tărie, așa cum a făcut acest om. Trebuie să strigăm și mai tare, întregii lumi, mărturia noastră despre Domnul. Acest om Îl cunoștea pe Isus, a rămas credincios lucrurilor în care credea și nu a fost distras de glasurile din jurul lui.", "Astăzi, există multe glasuri care încearcă să acopere glasurile noastre de ucenici ai lui Isus Hristos. Glasurile lumii încearcă să ne reducă la tăcere, dar, chiar de aceea, trebuie să ne declarăm mai tare și cu mai multă putere mărturia despre Salvator. Dintre toate glasurile din lume, Domnul contează pe mine și pe dumneavoastră să ne declarăm mărturia, să ne ridicăm glasul și să devenim glasul Său. Dacă noi nu o facem, cine va depune mărturie despre Isus Hristos? Cine va vorbi în numele Său și va declara misiunea Sa divină?", "Avem însărcinarea spirituală care provine din cunoașterea noastră despre Isus Hristos.", "Dar ce a făcut Bartimeu după aceea?", "La porunca Domnului de a se ridica, el a acționat din nou cu credință.", "Scriptura spune: „Orbul și-a aruncat haina; a sărit, și a venit la Isus”.", "Acest om umil și credincios a înțeles că se putea ridica la o viață mai bună la porunca lui Isus. El a știut că era mai bun decât circumstanțele în care se afla și primul lucru pe care l-a făcut când L-a auzit pe Isus chemându-l a fost să-și arunce haina de cerșetor.", "Din nou, el a acționat pentru el însuși în loc să se acționeze asupra lui.", "Poate că s-a gândit: „Nu mai am nevoie de asta, acum că Isus a intrat în viața mea. Aceasta este o nouă zi. Am terminat cu această viață plină de mizerie. Cu Isus pot începe o nouă viață plină de fericire și bucurie în El, cu El și prin El. Și nu-mi pasă ce crede lumea despre mine. Isus mă cheamă și mă va ajuta să trăiesc o viață nouă”.", "Ce schimbare remarcabilă!", "Când și-a aruncat haina de cerșetor, el s-a descotorosit de toate scuzele.", "Și acesta este un al doilea principiu – Ne păstrăm o vedere spirituală clară când lăsăm în urmă omul firesc, ne pocăim și începem o viață nouă în Hristos.", "Modul prin care realizăm acest lucru este acela de a face și a ține legăminte pentru a ne ridica la o viață mai bună prin Isus Hristos.", "Atât timp cât găsim scuze pentru a ne părea rău pentru noi înșine, a ne părea rău pentru circumstanțele și problemele noastre și pentru toate lucrurile rele care se întâmplă în viața noastră și chiar pentru toți oamenii răi despre care credem că ne fac nefericiți, noi ținem haina de cerșetor pe umerii noștri. Este adevarat că, uneori, oamenii, conștient sau nu, ne rănesc. Dar trebuie să hotărâm să acționăm cu credință în Hristos și să îndepărtăm haina mentală și emoțională pe care e posibil să o purtăm încă pentru a ascunde scuzele sau păcatul și să o aruncăm, știind că El poate și ne va vindeca.", "Nu este niciodată o scuză bună să spunem: „Sunt așa cum sunt din cauza unor circumstanțe nefericite și neplăcute. Și nu mă pot schimba, am o justificare”.", "Când gândim astfel, hotărâm să se acționeze asupra noastră.", "Păstrăm haina de cerșetor.", "Să acționăm cu credință înseamnă să ne bizuim pe Salvatorul nostru, să credem că, prin ispășirea Sa, ne putem ridica deasupra oricărui lucru, la porunca Sa.", "Al treilea principiu se găsește în ultimele patru cuvinte: „[el] a venit la Isus”.", "Cum a putut el să meargă la Isus de vreme ce era orb? Singurul mod de a merge spre Isus era să-I audă glasul.", "Și acesta este un al treilea principiu – Ne păstrăm o vedere spirituală clară când auzim glasul Domnului și Îi permitem să ne îndrume.", "Așa cum acest om și-a ridicat glasul deasupra glasurilor celor din jurul lui, el a putut să asculte glasul Domnului în mijlocul tuturor celorlalte glasuri.", "Aceasta este aceeași credință care i-a permis lui Petru să meargă pe apă atât timp cât concentrarea sa spirituală a fost asupra Domnului și nu a fost distrasă de vânturile din jurul lui.", "Apoi, relatarea despre acest om orb se sfârșește cu aceste cuvinte: „Orbul și-a căpătat vederea, și a mers pe drum după Isus”.", "Una dintre cele mai importante lecții din această relatare este că acest om a exercitat credință adevărată în Isus Hristos și a trăit un miracol pentru că a cerut cu intenție adevărată, cu intenția adevărată de a-L urma.", "Acesta este motivul suprem pentru care primim binecuvântări în viața noastră, și anume acela că-L urmăm pe Isus Hristos. Este vorba despre a-L recunoaște pe El, a face și a ține legăminte cu Dumnezeu datorită Lui, a ne schimba firea prin El și a îndura până la sfârșit urmându-L pe El.", "Pentru mine, a ne păstra o vedere spirituală clară înseamnă, întru totul, a ne concentra asupra lui Isus Hristos.", "Deci, este vederea mea spirituală clară pentru că mi se fac injecții în ochi? Ei bine, cine sunt eu să spun? Dar sunt recunoscător pentru ceea ce văd.", "Văd clar mâna Domnului în această lucrare sacră și viața mea.", "Văd credința multor oameni oriunde mă duc, oameni care îmi întăresc propria credință.", "Văd îngeri în jurul meu.", "Văd credința multora care nu-L văd pe Domnul fizic, dar Îl recunosc spiritual deoarece Îl cunosc îndeaproape.", "Depun mărturie că această Evanghelie este răspunsul la orice problemă, deoarece Isus Hristos este răspunsul pentru fiecare om. Sunt recunoscător pentru ceea ce văd în timp ce-L urmez pe Salvatorul meu.", "Promit că, pe măsură ce ascultăm glasul Domnului și Îi permitem să ne îndrume pe cărarea legămintelor Salvatorului, vom fi binecuvântați cu o viziune clară, înțelegere spirituală și pace a inimii și a minții pe parcursul vieții noastre.", "Fie ca noi să ne strigăm mărturia despre El mai puternic decât glasurile celor din jurul nostru, într-o lume care are nevoie să audă mai mult despre Isus Hristos și nu mai puțin. Fie ca noi să aruncăm haina de cerșetor, pe care s-ar putea să o mai purtăm, și să ne ridicăm deasupra lumii spre o viață mai bună în și prin Hristos. Fie ca noi să ne descotorosim de toate scuzele pentru a nu-L urma pe Isus Hristos și să găsim toate motivele bune pentru a-L urma, în timp ce-I auzim glasul. Aceasta este rugăciunea mea, în numele lui Isus Hristos, amin."]}, {"name": "O cronică a lucrurilor pe care le-am văzut și auzit", "verses": ["După ce am absolvit facultatea de drept, soția mea, Marcia, și cu mine am ales să ne alăturăm unei firme de avocatură specializată în litigii. Când mi-am început instruirea la locul de muncă, mi-am petrecut cea mai mare parte a timpului pregătind martorii pentru depunerea mărturiei în instanță. Am aflat repede că, într-o sală de judecată, informațiile concrete erau stabilite când martorii, sub jurământ, depuneau mărturie despre veridicitatea lucrurilor pe care le văzuseră și auziseră. Când martorii depuneau mărturie, cuvintele lor erau consemnate și păstrate. Importanța martorilor credibili a fost mereu o prioritate în pregătirea mea.", "Nu a durat mult până când mi-am dat seama că aceeași termeni pe care îi foloseam în fiecare zi ca avocat erau, de asemenea, termenii pe care îi foloseam în conversațiile mele despre Evanghelie. „Martor” și „mărturie” sunt termeni pe care îi folosim când ne împărtășim cunoașterea și sentimentele despre veridicitatea Evangheliei lui Isus Hristos.", "Când am fost susținut în calitate de autoritate a zonei-Cei Șaptezeci, am deschis scripturile pentru a-mi învăța îndatoririle și am citit Doctrină și legăminte 107:25, în care se afirmă: „Cei Șaptezeci sunt chemați, de asemenea… să fie martori speciali pentru neamuri și în toată lumea”. După cum vă puteți imagina, ochii mei au fost atrași de expresia „martori speciali”. A devenit clar pentru mine că aveam responsabilitatea de a-mi depune mărturia – de a depune mărturie despre numele lui Isus Hristos – oriunde călătoream în lume.", "Sunt multe exemple în scripturi de persoane care au fost martore oculare și care au depus mărturie despre ce au văzut și auzit.", "Când profetul Mormon din vechime își începe cronica, el scrie: „Și acum eu, Mormon, fac o cronică a lucrurilor pe care eu le-am văzut și auzit și o numesc Cartea lui Mormon”.", "Apostolii Salvatorului, Petru și Ioan, au vindecat un bărbat în numele lui Isus Hristos din Nazaret. Când li s-a poruncit să nu vorbească în numele lui Isus, ei au răspuns:", "„Judecați voi singuri dacă este drept înaintea lui Dumnezeu să ascultăm mai mult de voi decât de Dumnezeu;", "căci noi nu putem să nu vorbim despre ce am văzut și am auzit”.", "O altă mărturie convingătoare vine de la sfinții din Cartea lui Mormon, care au fost martori la vizita Salvatorului Isus Hristos. Ascultați descrierea mărturiei lor: „Și în felul acesta au depus ei mărturie: Niciodată mai înainte n-a văzut ochiul și n-a auzit urechea lucruri atât de mari și minunate ca acelea pe care noi le-am văzut și le-am auzit spuse de Isus către Tatăl”.", "Dragi frați și surori, astăzi îmi declar mărturia și fac o cronică a lucrurilor pe care le-am văzut și le-am auzit în timpul slujirii mele sacre în calitate de membru al Celor Șaptezeci ai Domnului Isus Hristos. Făcând astfel, vă depun mărturie despre un Tată Ceresc iubitor și Fiul Său binevoitor, Isus Hristos, care a suferit, a murit și S-a ridicat din nou pentru a oferi viață eternă copiilor lui Dumnezeu. Depun mărturie despre „[o lucrare minunată și un miracol]” și că Domnul Și-a întins din nou mâna pentru a restaura Evanghelia Sa pe pământ prin profeții și apostolii Săi în viață. Depun mărturie că, bazându-mă pe ce am văzut și auzit, nu a existat niciodată un moment mai bun decât astăzi pentru a fi membru al Bisericii lui Isus Hristos a Sfinților din Zilele din Urmă. Știu aceasta din propria cunoaștere, independentă de orice altă sursă, datorită lucrurilor pe care le-am văzut și auzit.", "În ultimul meu an de liceu, pentru a absolvi seminarul, trebuia să identific toate cele 15 temple ale Bisericii. În partea din față a clasei noastre, era o ilustrație cu templele și trebuia să știu unde se afla fiecare. Acum, ani mai târziu, ar fi o provocare enormă, cu 335 de temple în funcțiune sau anunțate, să-l identifici pe fiecare în parte. Am văzut personal multe dintre aceste case ale Domnului și depun mărturie că Domnul oferă binecuvântările și rânduielile Sale din ce în ce mai multora dintre copiii Săi în întreaga lume.", "Prietenii mei de la FamilySearch mi-au spus că peste un milion de nume noi sunt adăugate pe FamilySearch în fiecare zi. Dacă nu v-ați găsit strămoșul ieri, vă invit să vă uitați din nou mâine. Când vine vorba de adunarea lui Israel de cealaltă parte a vălului, nu a existat niciodată un moment mai bun decât astăzi pentru a fi membru al Bisericii lui Isus Hristos a Sfinților din Zilele din Urmă.", "Crescându-ne copiii în Twin Falls, Idaho, perspectiva noastră asupra Bisericii la nivel mondial a fost limitată. Când am fost chemat să fiu autoritate generală, Marcia și cu mine am fost desemnați să slujim în Zona Pacific, loc în care nu fusesem niciodată. Am fost încântați să găsim țăruși în întreaga Nouă Zeelandă, cu un templu care fusese dedicat în anul 1958. Era unul dintre cele 15 pe care a trebuit să le memorez la seminar. Am găsit temple în fiecare oraș important al Australiei și țăruși pe tot continentul. Am avut însărcinări în Samoa, unde sunt 25 de țăruși, și Tonga, unde aproape jumătate din populație este membră a Bisericii. Am avut o însărcinare pe insula Kiribati, unde am găsit doi țăruși. Am avut însărcinări de a vizita țăruși din Ebeye din Insulele Marshall și Daru din Papua Noua Guinee.", "După slujirea noastră în Insulele Pacificului, am fost desemnați să slujim în Filipine. Spre surprinderea mea, Biserica lui Isus Hristos crește în Filipine mai mult decât mi-am dat seama. Acum, acolo, sunt 125 de țăruși, 23 de misiuni și 13 temple în funcțiune sau anunțate. Am văzut o biserică formată din peste 850.000 de membri în acea țară. Cum de-mi scăpase din vedere stabilirea Bisericii lui Hristos în întreaga lume?", "După trei ani în Filipine, am fost rugat să slujesc în Departamentul Misionari. Însărcinarea mea ne-a dus în misiuni din întreaga lume. Viziunea mea despre Biserica la nivel mondial a Salvatorului s-a extins exponențial. Marcia și cu mine am fost desemnați să vizităm misiuni din Asia. Am găsit un frumos centru de țăruș în Singapore, cu membri minunați și credincioși. Am vizitat membri și misionari într-o capelă din Kota Kinabalu, Malaezia. Ne-am întâlnit cu misionari în Hong Kong și am participat la o minunată conferință de țăruș alături de sfinți credincioși și devotați.", "Această experiență s-a repetat când ne-am întâlnit cu misionari și membri din Europa, America Latină, Zona Caraibelor și Africa. Biserica lui Isus Hristos are parte de o creștere extraordinară în Africa.", "Sunt martor ocular al restaurării continue a Evangheliei lui Isus Hristos și al împlinirii profeției lui Joseph Smith conform căreia „adevărul lui Dumnezeu va merge înainte fără teamă, nobil și liber, până când va pătrunde pe fiecare continent, va vizita fiecare regiune, va trece peste fiecare țară și va răsuna în fiecare ureche”.", "Misionarii noștri minunați care acoperă acum pământul sunt în număr de 74.000. Lucrând împreună cu membrii, ei botează peste 20.000 de oameni în fiecare lună. Recent, tinerii băieți și tinerele fete în vârstă de 18, 19 și 20 de ani au fost cei care, cu ajutorul Domnului, au înfăptuit acest miracol măreț al adunării. Găsim aceste tinere fete și acești tineri băieți în satele mici din Vanuatu și în marile orașe ca New York, Paris și Londra. I-am văzut propovăduind despre Salvator în congregații îndepărtate din Fiji și adunări mai mari în locuri precum Texas, California și Florida, din Statele Unite.", "Veți găsi misionari în fiecare colț al pământului, vorbind 60 de limbi diferite și îndeplinind măreața însărcinare a Salvatorului din Matei 28: „Duceți-vă și faceți ucenici din toate neamurile, botezându-i în Numele Tatălui și al Fiului și al Sfântului Duh”. Port respect profund misionarilor Bisericii din trecut și din prezent și amintesc generației noastre care se ridică de invitația președintelui Russell M. Nelson de a veni și a-l aduna pe Israel.", "Depun mărturie astăzi că am observat această restaurare profundă a Evangheliei Salvatorului cu ochii mei și am auzit-o cu urechile mele. Sunt martor al lucrării lui Dumnezeu în întreaga lume. Nu a existat niciodată un moment mai bun decât astăzi pentru a fi membru al Bisericii lui Isus Hristos a Sfinților din Zilele din Urmă.", "Probabil miracolul restaurării care inspiră cel mai mult la care am fost martor sunteți dumneavoastră, membrii credincioși ai Bisericii din fiecare țară. Dumneavoastră, sfinții din zilele din urmă, sunteți descriși de Nefi în Cartea lui Mormon, așa cum a văzut el zilele noastre și a depus mărturie: „Și s-a întâmplat că eu, Nefi, am văzut puterea Mielului lui Dumnezeu cum se pogora asupra sfinților Bisericii Mielului, precum și asupra celor care făcuseră legământ cu Domnul, care erau împrăștiați pe toată fața pământului; iar ei erau înarmați cu dreptate și cu puterea lui Dumnezeu în mare slavă”.", "Depun mărturie că am văzut cu ochii mei ceea ce a văzut Nefi – pe dumneavoastră, sfinții de legământ din fiecare țară, înarmați cu dreptate și cu puterea lui Dumnezeu. În timp ce mă aflam la pupitru într-una dintre aceste mărețe națiuni ale lumii, Domnul m-a inspirat să vorbesc despre ceva ce a propovăduit regele Beniamin în Mosia 2, în Cartea lui Mormon. Brent, „aș dori ca voi să vă gândiți la starea binecuvântată și fericită a acelora care țin poruncile lui Dumnezeu. Căci iată, ei sunt binecuvântați în toate lucrurile, atât cele lumești, cât și cele spirituale”.", "Vă depun mărturie că am văzut aceasta cu ochii mei și am auzit-o cu urechile mele pe măsură ce v-am întâlnit pe dumneavoastră, sfinți credincioși ai lui Dumnezeu de pe întreg pământul, care țineți poruncile. Dumneavoastră sunteți copiii de legământ ai Tatălui. Sunteți ucenici ai lui Isus Hristos. Și dumneavoastră știți ce știu eu pentru că ați primit mărturia personală despre veridicitatea Evangheliei restaurate a lui Isus Hristos. Salvatorul ne-a învățat: „Dar ferice de ochii voștri că văd; și de urechile voastre că aud!”.", "Sub îndrumarea Domnului și a conducerii profeților și apostolilor Săi, vom continua să pregătim misionari, să facem și să ținem legăminte sacre, să stabilim Biserica lui Hristos în întreaga lume și să primim binecuvântările care vin pe măsură ce ținem poruncile lui Dumnezeu. Suntem uniți. Suntem copiii lui Dumnezeu. Îl cunoaștem și Îl iubim.", "Mă alătur dumneavoastră tuturor, prietenii mei, în timp ce depunem mărturie, în unitate, că aceste lucruri sunt adevărate. Noi facem o cronică a lucrurilor pe care le-am văzut și auzit. Dumneavoastră și cu mine suntem martori care depunem mărturie. Prin puterea acestei mărturii unite, continuăm să înaintăm cu credință în Domnul Isus Hristos și în Evanghelia Sa. Îmi depun mărturia că Isus Hristos trăiește. El este Salvatorul nostru și Mântuitorul nostru. În numele lui Isus Hristos, amin."]}, {"name": "Isus Hristos în centrul vieții noastre", "verses": ["În timp ce călătorim prin viața muritoare, suntem, uneori, copleșiți de încercări: durerea cumplită a pierderii celor dragi, lupta grea împotriva bolii, înțepătura nedreptății, experiențele groaznice ale hărțuirii sau abuzului, tristețea lipsei unui loc de muncă, necazuri în familie, plânsetul tăcut al singurătății sau consecințele sfâșietoare ale conflictelor armate. În astfel de momente, sufletul nostru tânjește după un adăpost. Căutăm cu stăruință să știm: Unde putem găsi leacul alinător al păcii? În cine ne putem pune încrederea pentru a ne ajuta să dobândim încrederea și tăria de a birui aceste încercări? Cine dispune de răbdarea, dragostea cuprinzătoare și mâna omnipotentă care ne poate înălța și susține?", "Întrebărilor profunde ale sufletului, acelea care ies la suprafață în orele noastre cele mai întunecate și în cele mai grele încercări, le facem față prin dragostea neclintită a lui Isus Hristos. În El, și prin binecuvântările promise ale Evangheliei Sale restaurate, noi găsim răspunsurile pe care le căutăm. Prin ispășirea Sa infinită, ne este oferit un dar incomensurabil – unul de speranță, vindecare și asigurarea prezenței Sale constante, răbdătoare în viața noastră. Acest dar este disponibil tuturor celor care caută cu credință, acceptând din toată inima pacea și mântuirea pe care El ni le oferă cu generozitate.", "Domnul întinde mâna fiecăruia dintre noi, un gest care reprezintă chiar esența dragostei și bunătății Sale divine. Invitația pe care ne-o face se ridică deasupra unei simple chemări; este o garanție divină, întărită de puterea trainică a harului Său. În scripturi, El ne asigură cu dragoste:", "„Veniți la Mine, toți cei trudiți și împovărați, și Eu vă voi da odihnă.", "Luați jugul Meu asupra voastră, și învățați de la Mine, căci Eu sunt blând și smerit cu inima; și veți găsi odihnă pentru sufletele voastre.", "Căci jugul Meu este bun, și sarcina Mea este ușoară”.", "Claritatea invitației Sale, „Veniți la Mine” și „Luați jugul Meu”, subliniază natura profundă a promisiunii Sale – o promisiune atât de vastă și completă, încât întruchipează dragostea Sa oferindu-ne o garanție solemnă: „Veți găsi odihnă”.", "Pe măsură ce căutăm cu sârguință îndrumare spirituală, noi pornim într-o odisee profund transformatoare, care ne întărește mărturia. Pe măsură ce înțelegem vastitatea dragostei perfecte a Tatălui nostru Ceresc și a lui Isus Hristos, inima noastră se umple de recunoștință, umilință și dorința înnoită de a urma cărarea uceniciei.", "Președintele Russell M. Nelson ne-a învățat: „Când obiectivul principal al vieții noastre este să trăim potrivit planului salvării… și să-L urmăm pe Isus Hristos și Evanghelia Sa, putem simți bucurie indiferent de ceea ce ni se întâmplă – sau nu ni se întâmplă – în viață. Bucuria vine de la El și datorită Lui”.", "Alma, vorbindu-i fiului său Helaman, a declarat: „Și acum, o, fiul meu Helaman, iată, tu ești în tinerețea ta și, de aceea, te implor să-mi asculți cuvintele și să înveți de la mine; căci eu știu că oricine își va pune nădejdea în Dumnezeu va fi sprijinit în încercările și în necazurile sale și în suferințele sale; și va fi înălțat în ultima zi”.", "Helaman, vorbindu-le fiilor săi, i-a învățat despre acest principiu etern conform căruia trebuie să-L punem pe Salvator în centrul vieții noastre: „Aduceți-vă aminte, aduceți-vă aminte că pe stânca Mântuitorului nostru, care este Hristos, Fiul lui Dumnezeu, trebuie să vă clădiți voi temelia voastră”.", "Din Matei 14, învățăm că, după ce a auzit despre moartea lui Ioan Botezătorul, Isus a căutat singurătatea. Totuși, o mare mulțime L-a urmat. Mișcat de compasiune și dragoste și nepermițând mâhnirii Sale să-L distragă de la misiunea Sa, Isus i-a întâmpinat cu bunătate, vindecând pe cei bolnavi dintre ei. Cum seara se apropia, ucenicii s-au confruntat cu o încercare dificilă: o mulțime de oameni care nu aveau destulă hrană. Ei au propus ca Isus să dea drumul mulțimii să procure hrană, dar Isus, cu multă dragoste și așteptări mari, le-a cerut ucenicilor să-i hrănească ei în schimb.", "În timp ce ucenicii erau preocupați de provocarea imediată, Isus Și-a demonstrat încrederea în Tatăl Său și dragostea față de El, precum și dragostea neșovăitoare față de oameni. El a îndrumat mulțimea să șadă pe iarbă și, luând doar cinci pâini și doi pești, a ales să ofere mulțumiri Tatălui Său, recunoscând capacitatea lui Dumnezeu de a-I da autoritate și putere.", "După ce a oferit mulțumiri, Isus a frânt pâinea și ucenicii au împărțit-o oamenilor. În mod miraculos, hrana nu numai că a fost suficientă, ci a fost din abundență, rămânând 12 coșuri cu firimituri. Grupul de oameni care au fost hrăniți a inclus cinci mii de bărbați, alături de femei și copii.", "Acest miracol ne învață o lecție profundă: când ne confruntăm cu încercări, este ușor să devenim complet absorbiți de greutățile noastre. Cu toate acestea, Isus Hristos a exemplificat puterea concentrării asupra Tatălui Său, oferind recunoștință și recunoscând că soluțiile pentru încercările noastre nu sunt întotdeauna în puterea noastră, ci în a lui Dumnezeu.", "Când ne confruntăm cu greutăți, tindem, în mod firesc, să ne concentrăm asupra obstacolelor cărora trebuie să le facem față. Încercările noastre sunt tangibile și ne cer să le dăm atenție, totuși, principiul care stă la baza biruirii lor este concentrarea. Punându-L pe Hristos în centrul gândurilor și faptelor noastre, acționăm și ne purtăm într-un mod care este în concordanță cu perspectiva Sa și folosește tăria Sa. Această punere în concordanță nu face ca încercările noastre să pară mai neînsemnate; ci ne ajută să navigăm printre ele cu ajutorul îndrumării divine. Ca urmare, noi descoperim soluții și sprijin care provin dintr-o înțelepciune superioară. Adoptarea unei perspective avându-L pe Hristos în centru ne împuternicește cu forța morală și cunoașterea necesare pentru a transforma încercările noastre în victorii, aducându-ne aminte că, împreună cu Salvatorul, ceea ce pare o problemă majoră poate deveni o cale către progres spiritual mai mare.", "Relatarea despre Alma cel Tânăr, din Cartea lui Mormon, prezintă o narațiune convingătoare despre mântuirea pe care o aduce și impactul profund pe care îl are faptul de a-L pune pe Hristos în centrul vieții noastre. La început, Alma s-a opus Bisericii Domnului, făcându-i pe mulți să rătăcească de la cărarea neprihănirii. Cu toate acestea, o intervenție divină, marcată de vizita unui înger, l-a făcut pe Alma să înțeleagă faptele lui greșite.", "În momentele sale cele mai întunecate, chinuit de vinovăție și disperat să găsească o cale de a ieși din suferința sa spirituală, Alma și-a adus aminte de învățăturile tatălui său despre Isus Hristos și puterea ispășirii Sale. Cu inima tânjind după mântuire, el s-a pocăit sincer și s-a rugat cu ardoare pentru a avea parte de îndurarea Domnului. Acest moment crucial în care Alma și-a dat seama că avea nevoie de ajutor l-a determinat să-și concentreze gândurile asupra lui Hristos și să caute cu sinceritate îndurarea Sa, ceea ce a adus o transformare remarcabilă. Lanțurile grele ale vinovăției și disperării au dispărut și au fost înlocuite de un sentiment copleșitor de bucurie și pace.", "Isus Hristos este speranța noastră și răspunsul la suferințele cele mai mari ale vieții. Prin sacrificiul Său, El a plătit pentru păcatele noastre și a luat asupra Sa toate suferințele noastre – durere, nedreptate, întristare și teamă – și El ne iartă și ne vindecă atunci când ne punem încrederea în El și căutăm să ne schimbăm viața în bine. El este Tămăduitorul nostru, care ne alină și ne repară inimile prin dragostea și puterea Sa, așa cum i-a tămăduit pe mulți în timp ce a fost pe pământ. El este apa vie, îndeplinind cele mai profunde nevoi ale sufletelor noastre prin dragostea și bunătatea Sa nechimbătoare. Acest lucru este asemenea promisiunii pe care El i-a făcut-o femeii samaritene de la fântână, oferind „un izvor de apă, care va țâșni în viața veșnică”.", "Depun mărturie solemnă că Isus Hristos trăiește, că El prezidează asupra acestei Biserici, Biserica Sa sacră, Biserica lui Isus Hristos a Sfinților din Zilele din Urmă. Depun mărturie că El este Salvatorul lumii, Prințul păcii, Împăratul împăraților, Domnul domnilor, Mântuitorul lumii. Afirm cu ceritudine că noi suntem mereu prezenți în mintea și inima Sa. Dovada acestui fapt este că El a restaurat Biserica Sa în aceste zile din urmă și l-a chemat pe președintele Russell M. Nelson să fie profetul Său și președintele Bisericii în acest moment. Știu că Isus Hristos Și-a dat viața pentru ca noi să putem avea viață eternă.", "Pe măsură ce ne străduim să-L punem pe Hristos în centrul vieții noastre, revelații ni se dezvăluie, pacea Sa profundă ne învăluie și ispășirea Sa infinită aduce iertarea și vindecarea noastră. În El descoperim tăria de a birui, curajul de a persevera și pacea care întrece orice pricepere. Fie ca noi să ne străduim în fiecare zi să ne apropiem mai mult de El, sursa a tot ce este bine, farul speranței în călătoria noastră înapoi în prezența Tatălui nostru Ceresc. În numele sacru al lui Isus Hristos, amin."]}, {"name": "Toate lucrurile spre binele nostru", "verses": ["Astăzi este 6 aprilie, aniversarea restaurării de către Isus Hristos a Bisericii Sale din zilele din urmă, și suntem în perioada Paștelui, în care depunem mărturie, cu bucurie, despre viața perfectă, sacrificiul ispășitor și învierea glorioasă a lui Isus Hristos.", "O poveste chinezească începe cu fiul unui bărbat, care găsește un cal frumos.", "„Ce noroc!”, spun vecinii.", "„Vom vedea”, spune bărbatul.", "Apoi, fiul cade de pe cal și rămâne vătămat permanent.", "„Ce ghinion!”, spun vecinii.", "„Vom vedea”, spune bărbatul.", "Apoi, vine timpul recrutării obligatorii pentru armată, dar fiul vătămat nu este recrutat.", "„Ce noroc!”, spun vecinii.", "„Vom vedea”, spune bărbatul.", "Această lume capricioasă pare adesea tulburată de furtună, nesigură, uneori norocoasă și – de prea multe ori – lipsită de noroc. Totuși, în această lume plină de necazuri, „știm că toate lucrurile lucrează împreună spre binele celor ce iubesc pe Dumnezeu”. Într-adevăr, pe măsură ce mergeți pe drumul cel drept și vă aduceți aminte de legămintele dumneavoastră, „toate lucrurile vor conlucra spre binele [dumneavoastră]”.", "Toate lucrurile spre binele nostru.", "O promisiune remarcabilă! O asigurare alinătoare din partea lui Dumnezeu Însuși! În mod miraculos, scopul creării și natura lui Dumnezeu sunt să cunoască de la început sfârșitul, să realizeze tot ceea ce este spre binele nostru și să ne salveze și să ne ajute să devenim sfințiți și sfinți prin harul și ispășirea lui Isus Hristos.", "Ispășirea lui Isus Hristos ne poate elibera și mântui de păcat. Dar Isus Hristos înțelege, de asemenea, profund fiecare durere, suferință, boală, tristețe și despărțire a noastră. În această viață muritoare și în eternitate, triumful Său asupra morții și iadului poate îndrepta toate lucrurile. El ajută la vindecarea celor frânți și calomniați, îi împacă pe cei mânioși și dezbinați, îi alină pe cei singuri și izolați, îi încurajează pe cei nesiguri și imperfecți și înfăptuiește miracole posibile numai cu Dumnezeu.", "Cântăm aleluia și strigăm osana. Cu putere eternă și bunătate infinită lucrurile pot conlucra spre binele nostru în planul fericirii întocmit de Dumnezeu. Putem să înfruntăm viața cu încredere, nu cu teamă.", "Lăsați singuri, s-ar putea să nu știm ce este bine pentru noi. Când mergem pe principiul „Mă aleg pe mine”, ne alegem, de asemenea, propriile limitări, slăbiciuni, imperfecțiuni. În cele din urmă, pentru a face cât mai mult bine, trebuie să fim buni. Deoarece nimeni în afară de Dumnezeu nu este bun, noi căutăm perfecțiunea în Isus Hristos. Devenim cea mai autentică și bună versiune a noastră doar dacă înlăturăm bărbatul firesc sau femeia firească și devenim un copil înaintea lui Dumnezeu.", "Având încredere și credință în Dumnezeu, încercările și suferințele pot fi consacrate spre binele nostru. Iosif, vândut ca sclav în Egipt, și-a salvat, mai târziu, familia și poporul. Încarcerarea lui Joseph Smith în închisoarea Liberty l-a învățat că „aceste lucruri [îi] vor da experiență și vor fi pentru binele [lui]”. Dacă trăim având credință, încercările și sacrificiile pe care nu le-am alege niciodată ne pot binecuvânta pe noi și pe alții în moduri în care nu ni le-am imagina niciodată.", "Ne mărim credința și încrederea în Domnul că toate lucrurile pot conlucra spre binele nostru pe măsură ce dobândim o perspectivă eternă; înțelegem că încercările noastre pot fi doar pentru un „moment”; recunoaștem că suferința poate fi consacrată spre binele nostru; acceptăm că accidentele, moartea prematură, boala debilitantă și afecțiunile fac parte din viața muritoare; și avem încredere că Tatăl Ceresc iubitor nu oferă încercări pentru a pedepsi sau judeca. El nu ar da o piatră cuiva care cere pâine, nici un șarpe cuiva care cere un pește.", "Când avem parte de încercări, deseori, ceea ce ne dorim cel mai mult este ca cineva să asculte și să ne fie alături. În acel moment, răspunsurile clișeu pot fi nefolositoare, oricât de încurajatoare ar fi intenția lor. Uneori, tânjim după cineva care să se întristeze, să sufere și să plângă alături de noi; să ne lase să ne exprimăm durerea, frustrarea, uneori, chiar mânia; și să recunoască împreună cu noi că sunt lucruri pe care nu le cunoaștem.", "Când avem încredere în Dumnezeu și în dragostea Sa pentru noi, chiar și cele mai mari încercări ale noastre pot, în cele din urmă, să conlucreze spre binele nostru.", "Îmi amintesc ziua în care am primit vestea unui accident de mașină grav în care fuseseră implicați cei dragi mie. În astfel de momente, cu durere și credință, putem spune doar ca Iov: „Domnul a dat, și Domnul a luat – binecuvântat fie numele Domnului!”.", "În Biserica din întreaga lume, aproximativ 3.500 de țăruși și districte și aproximativ 30.000 de episcopii și ramuri oferă refugiu și protecție. Dar, în țărușii și episcopiile noastre, multe familii și persoane credincioase se confruntă cu încercări dificile, chiar dacă știu că (fără încă să știe cum) lucrurile vor conlucra spre binele nostru.", "În Huddersfield, Anglia, fratele Samuel Bridgstock a fost diagnosticat cu cancer în stadiul patru cu puțin timp înainte de chemarea ca nou președinte de țăruș. Având în vedere diagnosticul său cumplit, el a întrebat-o pe soția sa, Anna, ce sens ar avea să meargă să fie intervievat.", "„Pentru că”, a spus sora Bridgstock, „vei fi chemat să fii președinte de țăruș”.", "Deși i se spusese inițial că va mai trăi un an sau doi, președintele Bridgstock (care este astăzi aici) se află acum în cel de-al patrulea an de slujire. El are zile bune și zile grele. Țărușul său se unește cu mai multă credință, slujire și bunătate. Nu este ușor, dar soția și familia lui trăiesc având credință, recunoștință și tristețe, care este de înțeles, și în legătură cu care ei au încrederea că va deveni bucurie eternă prin ispășirea care restaurează a lui Isus Hristos.", "Când suntem liniștiți, deschiși și pioși, putem simți frumusețea, scopul și serenitatea sentimentului de apartenență, creat de înfăptuirea și ținerea legămintelor, pe care îl oferă Domnul. În momente sacre, El ne poate lăsa să întrezărim realitatea eternă mai largă din care face parte viața noastră de zi cu zi, în care lucrurile mici și simple conlucrează spre binele celor care oferă și al celor care primesc.", "Rebekah, fiica primului meu președinte de misiune, a împărtășit modul în care Domnul a răspuns rugăciunii ei pentru alinare dându-i ocazia neașteptată de a răspunde rugăciunii altcuiva.", "Într-o seară, târziu, Rebekah, jelind moartea recentă a mamei ei, a avut îndemnul clar să meargă să cumpere combustibil pentru mașina ei. Când a ajuns la benzinărie, a întâlnit o femeie în vârstă luptându-se să respire cu ajutorul unui rezervor mare de oxigen. Mai târziu, Rebekah i-a putut da femeii aparatul portabil de oxigen al mamei ei. Această soră a spus cu recunoștință: „Mi-ai redat libertatea”. Lucrurile conlucrează spre bine când slujim așa cum ar face-o Isus Hristos.", "Un tată desemnat coleg de păstorire al fiul său cu oficiul de învățător a explicat: „Păstorirea este atunci când trecem de la a fi apropiați care aduc fursecuri la a fi prieteni de încredere, persoane care oferă primul ajutor spiritual”. Sentimentul de apartenență pe care îl oferă legămintele întru Isus Hristos aduce alinare, creează legături și sfințește.", "Chiar și în timpul unei tragedii, pregătirea spirituală ne poate aduce aminte că Tatăl Ceresc a cunoscut momentele în care ne-am simțit cel mai vulnerabili și singuri. De exemplu, o familie al cărei copil a fost dus la spital a găsit, mai târziu, alinare amintindu-și că Duhul Sfânt șoptise dinainte la ce să se aștepte.", "Uneori, realitatea eternă mai cuprinzătoare pe care Domnul ne permite s-o simțim include membrii familiei de dincolo de văl. O soră a găsit bucurie în convertirea la Evanghelia restaurată a lui Isus Hristos. Totuși, două traume îi influențaseră profund viața – văzuse un accident de canotaj și își pierduse, în mod tragic, mama care își luase viața.", "Totuși, această soră și-a biruit frica de apă suficient de mult, încât să fie botezată prin scufundare. Și, în ceea ce a devenit o zi foarte fericită, ea a fost martoră când o persoană care a acționat ca înlocuitoare a fost botezată în templu pentru mama ei decedată. „Botezul în templu a vindecat-o pe mama mea și m-a eliberat pe mine”, a spus sora. „A fost prima dată când am simțit pace de când a murit mama.”", "În muzica noastră sacră răsună asigurarea Sa că toate lucrurile pot conlucra spre binele nostru.", "Fii liniștit, Dumnezeu îți promite", "Ca-n trecut, să te-ndrume-n viitor.", "Speranța și încrederea-ți nu pierde", "Ce-i tainic azi, fi-va strălucitor.", "Veniți voi sfinți, de greu nu vă speriați,", "Veseli drum, vă croiți.", "Chiar de-i grea calea veți fi ajutați,", "Îndrăzniți și sperați…", "Și chiar de moartea-n drum ne va opri,", "Bucuroși noi vom fi!”", "Cartea lui Mormon este o dovadă, pe care o putem ține în mână, că Isus este Hristosul și că Dumnezeu Își îndeplinește profețiile. Scrisă de profeți inspirați care au văzut zilele noastre, Cartea lui Mormon începe cu o dramă crudă – o familie care se confruntă cu neînțelegeri profunde. Totuși, pe măsură ce studiem capitolele de la 1 Nefi 1 până la Moroni 10 și cugetăm asupra lor, suntem atrași spre Isus Hristos cu mărturia fermă că ceea ce s-a întâmplat acolo și atunci ne poate binecuvânta aici și acum.", "Pe măsură ce Domnul, prin profetul Său în viață, aduce mai multe case ale Domnului mai aproape, în mai multe locuri, binecuvântările templului lucrează împreună spre binele nostru. Noi venim prin legăminte și rânduieli la Dumnezeu, Tatăl nostru, și la Isus Hristos și dobândim o perspectivă eternă asupra vieții muritoare. Una după alta, nume după nume, oferim membrilor dragi ai familiei – strămoșii – rânduieli sacre și binecuvântările asociate legămintelor, potrivit tiparului stabilit de Domnul, ca salvatori pe muntele Sionului.", "Pe măsură ce templele se construiesc mai aproape de noi în multe locuri, o jertfă din templu pe care o putem oferi este aceea de a căuta mai des sfințenie în casa Domnului. Timp de mulți ani, am economisit, planificat și făcut sacrificii pentru a veni la templu. Acum, după cum vă permit circumstanțele, vă rog să veniți chiar mai des la Domnul în casa Sa sfântă. Permiteți preaslăvirii și slujirii în templu cu regularitate să vă binecuvânteze, să vă protejeze și să vă inspire pe dumneavoastră și familia dumneavoastră – cea pe care o aveți sau cea pe care o veți avea și cea care veți deveni într-o bună zi.", "De asemenea, acolo unde circumstanțele permit, vă rog să vă gândiți la binecuvântarea de a avea propriile haine de templu. O bunică dintr-o familie umilă a spus că ceea ce își dorea cel mai mult din lume era să aibă propriile haine de templu. Nepotul ei a spus: „Bunica a șoptit: «Voi sluji în hainele mele de templu și, după ce voi muri, voi fi îngropată în ele»”. Și, când a venit timpul, ea a fost îngropată astfel.", "Președintele Russell M. Nelson ne învață: „Tot ce credem și fiecare promisiune pe care Dumnezeu a făcut-o poporului Său de legământ se adună laolaltă în templu”.", "În timp și eternitate, scopul creării și natura lui Dumnezeu Însuși sunt de a aduce toate lucrurile laolaltă spre binele nostru.", "Aceasta reprezintă scopul etern al Domnului. Este perspectiva Sa eternă. Este promisiunea Sa eternă.", "Când viața este dezordonată și scopul nu este clar, când doriți să trăiți mai bine, dar nu știți cum, vă rog să veniți la Dumnezeu, Tatăl nostru, și la Isus Hristos. Aveți încredere că Ei trăiesc, vă iubesc și doresc toate lucrurile spre binele dumneavoastră. Depun mărturie că Ei simt aceasta în mod infinit și pentru eternitate, în numele sacru și sfânt al lui Isus Hristos, amin."]}, {"name": "În sprijinul generației care se ridică", "verses": ["În timp ce mă pregăteam să vă vorbesc, gândurile mi s-au îndreptat spre relatarea despre Helaman și tinerii fii ai poporului lui Amon. Am simțit puterea pe care o au profeții din Cartea lui Mormon de a învăța părinți, episcopi și membri ai episcopiei care studiază această relatare.", "Helaman a fost un bărbat în care tinerii amoniți puteau să aibă încredere. El i-a ajutat să se dezvolte și să se maturizeze în neprihănire. Ei l-au cunoscut și l-au iubit și „au dorit ca [el] să fie conducătorul lor”.", "Helaman i-a iubit pe acești tineri ca pe niște fii și a văzut potențialul lor. Vârstnicul Dale G. Renlund ne-a învățat: „Pentru a sluji altora în mod eficient… noi trebuie să-i vedem… prin ochii Tatălui Ceresc. Numai așa putem începe să înțelegem adevărata valoare a unui suflet. Numai așa putem simți dragostea pe care Tatăl Ceresc o are pentru toți copiii Săi”. În zilele noastre, episcopii sunt binecuvântați cu discernământ pentru a vedea identitatea divină a tinerilor aflați în grija lor.", "Helaman a „numărat” tinerii care erau în grija lui. El a acordat prioritate faptului de a clădi relații puternice cu ei.", "Într-un moment critic în care viața și moartea atârnau în balanță, Helaman și tinerii lui războinici nu au mai știut unde se afla oastea care îi urmărea. Helaman s-a sfătuit cu tinerii:", "„Iată, noi nu știm, dar ei s-au oprit cu scopul ca noi să năvălim împotriva lor…", "De aceea, ce spuneți voi, fiii mei?”.", "Acești tineri credincioși au răspuns: „Tată, iată Dumnezeul nostru este cu noi; și El nu va permite ca noi să cădem; atunci, să mergem înainte”. Bătălia a fost câștigată, deoarece Helaman i-a sprijinit pe acești tineri în hotărârea lor de a acționa.", "Tinerii amoniți au avut o cauză măreață și au fost curajoși în a merge în „ajutorul oamenilor”. „Această forță mică”, condusă de Helaman, a adus „multe nădejdi și multă bucurie” în inimile oștilor nefite experimentate. Episcopii din zilele noastre pot conduce tinerii cu talente unice pentru a binecuvânta episcopia și a-l aduna pe Israel. Președintele Russell M. Nelson ne-a învățat că aceasta este „misiunea pentru care [ei au] fost trimiși pe pământ”.", "Asemenea acestor tineri amoniți care au fost „adevărați oricând, în orice lucru li se încredința lor”, Helaman i-a urmat cu credință pe conducătorii săi. Indiferent care a fost încercarea sau dificultatea, Helaman a rămas întotdeauna „[ferm hotărât]” să promoveze scopul lor. Când a fost îndrumat să „[înainteze] în marș împreună cu fiii [săi] cei tineri”, el s-a supus.", "Tinerii de astăzi sunt binecuvântați când episcopii urmează îndrumarea conducătorilor noștri de a se „[sfătui] cu [președintele] Tinerelor Fete la nivel de episcopie”. Președinții de țăruș se asigură că episcopii și președintele Tinerelor Fete sunt instruiți și instruite cu privire la îndeplinirea responsabilităților pe care le au față de tineri.", "Helaman a respectat legămintele. Când Amon i-a învățat Evanghelia pe părinții tinerilor războinici, acești părinți au primit-o cu inima deschisă. Ei au fost atât de devotați noii lor vieți de ucenici neprihăniți, încât au făcut legământ să „[pună] jos armele răzvrătirii”. Singurul lucru care i-a făcut să se gândească să încalce acest legământ, să se întoarcă la trecutul lor de luptători, a fost faptul că i-au văzut pe nefiți în pericol.", "Amoniții au dorit să-i ajute pe acești oameni care le-au oferit un cămin. Helaman, împreună cu alții, i-au convins să-și respecte legământul de a nu lupta niciodată. El s-a încrezut mai mult în tăria pe care avea să le-o dea Dumnezeu, decât în tăria pe care acești amoniți puteau s-o aibă cu săbiile și săgețile lor.", "Când Helaman și tinerii săi războinici s-au confruntat cu încercări descurajatoare, Helaman a fost neclintit. „Iată, aceasta nu are nicio importanță – noi avem încredere că Dumnezeu ne va elibera.” Odată, aflându-se pe punctul de a muri de foame, răspunsul lor a fost să-și „[reverse] sufletele în rugăciune către Dumnezeu, pentru ca El să [îi] întărească și să [îi] elibereze… [și] Domnul… [i-a] vizitat pe [ei] cu asigurarea că El [îi] va elibera” „datorită credinței lor nespus de mari în ceea ce fuseseră ei învățați să creadă”.", "Aflăm de la Helaman că acești tineri au fost sprijiniți de părinții lor. Acești părinți credincioși au știut că aveau responsabilitatea principală de a-și învăța copiii. Ei și-au învățat copiii să țină poruncile și „să pășească drept” înaintea lui Dumnezeu. Mamele lor i-au învățat că, „dacă ei nu se vor îndoi, atunci Dumnezeu îi va elibera”. Tații lor le-au oferit un exemplu puternic de ce înseamnă să faci legăminte. Acești foști războinici cunoșteau ororile războiului. Ei și-au încredințat fiii neexperimentați în grija lui Helaman și i-au sprijinit trimițându-le „multe provizii”.", "Helaman nu a fost singur în slujirea tinerei sale armate. El a avut oameni în jurul Său, către care s-a îndreptat pentru sprijin și îndrumare. El a cerut ajutorul căpitanului Moroni și l-a primit.", "Nimeni care slujește în împărăția Domnului nu slujește singur. Domnul ne-a binecuvântat cu episcopii și țăruși. Prin organizația Sa restaurată, noi avem resurse, înțelepciune și inspirație să facem față oricărei încercări.", "Un episcop oferă îndrumare episcopiei prin consilii. El desfășoară interviuri trimestriale privind păstorirea și, apoi, încurajează cvorumul vârstnicilor și Societatea de Alinare să-și îndeplinească responsabilitatea de a păstori familiile. Aceste președinții preiau conducerea în a evalua nevoile și a găsi soluții inspirate. Președinții de țăruși oferă sprijin instruind președințiile cvorumului vârstnicilor și ale Societății de Alinare în ce privește aceste responsabilități.", "Îndrumarea necesară conducătorilor și părinților este oferită în aplicația Biblioteca Evangheliei și în aplicația Trăind conform Evangheliei. În aceste resurse inspirate, putem găsi scripturile, învățăturile profeților în viață și Manual general. Fila Tineri, din Biblioteca Evangheliei, are multe resurse pentru președințiile cvorumurilor și claselor și are îndrumarul Pentru întărirea tineretului – Îndrumar pentru a face alegeri. Pe măsură ce toți membrii episcopiei studiază aceste surse inspirate și caută îndrumare de la Spirit, fiecare va fi îndrumat de Domnul în a-i întări pe tineri.", "Întreaga episcopie va fi binecuvântată și întărită pe măsură ce membrii se concentrează asupra generației care se ridică. În pofida imperfecțiunilor și defectelor noastre, Tatăl Ceresc îl invită pe fiecare dintre noi ca, prin însoțirea cu Spiritul Său, să-i ajute pe alții. El știe că noi progresăm și suntem sfințiți pe măsură ce urmăm îndemnurile Duhului Sfânt. Nu contează dacă eforturile noastre sunt imperfecte. Când suntem în parteneriat cu Domnul, putem avea încredere că eforturile noastre vor fi în conformitate cu ceea ce ar face El pentru tineri.", "Urmând îndrumările Duhului Sfânt în a-i ajuta pe tineri, noi devenim martori ai dragostei Tatălui Ceresc manifestate în viața lor. Când acționăm potrivit îndemnurilor Domnului clădim relații de dragoste și încredere. Relațiile din viața tinerilor sunt cele care au cea mai mare influență asupra alegerilor lor.", "Tinerii vor învăța tiparul revelației pe măsură ce vor participa, alături de noi, la procesul de a căuta îndemnurile de a le sluji altora și de a acționa potrivit lor. Pe măsură ce tinerii se întorc spre Domnul pentru a primi această îndrumare inspirată, relațiile lor cu El și încrederea lor în El vor deveni mai profunde.", "Noi ne exprimăm încrederea în tineri oferindu-le sprijin și îndrumare, fără să preluăm controlul. Pe măsură ce facem un pas în spate și le permitem tinerilor să învețe sfătuindu-se împreună, alegând o direcție inspirată și punându-și planul în acțiune, ei vor avea parte de bucurie și dezvoltare adevărate.", "Președintele Henry B. Eyring ne-a învățat: „Ceea ce va conta cel mai mult este ceea ce învață ei de la [dumneavoastră] despre cine sunt cu adevărat și ce pot deveni cu adevărat. Cred că nu vor învăța prea mult despre acest lucru din prelegeri. Vor învăța prin sentimente care le arată cine sunteți, cine credeți că sunt ei și ce credeți că pot deveni”.", "Tinerii noștri ne uimesc cu credința, curajul și capacitățile lor. Când ei vor alege să fie ucenici ai lui Isus Hristos pe deplin dedicați, Evanghelia Sa va fi gravată în inima lor. A-L urma pe El va deveni parte din cine sunt, nu doar ceea ce fac.", "Helaman i-a ajutat pe tinerii amoniți să-și dea seama cum trăiește un ucenic curajos al lui Isus Hristos. Noi putem fi exemple puternice pentru tineri ale modului în care ucenicii lui Hristos trăiesc astăzi. Părinții credincioși se roagă pentru ca ai lor copii să aibă aceste exemple în viața lor. Niciun program nu poate înlocui influența adulților iubitori, care țin legămintele.", "În calitate de președinte al cvorumului preoților, episcopul le poate da tinerilor un exemplu despre cum să fie soți fideli și tați iubitori învățând să protejeze, să asigure cele necesare și să prezideze în moduri neprihănite. Episcopii, „datorită acestei concentrări profunde asupra tinerilor”, vor avea o influență care va dăinui generații întregi.", "Tinerii de astăzi sunt printre cele mai nobile spirite ale Tatălui Ceresc. Ei s-au numărat printre apărătorii neclintiți ai adevărului și libertății de a alege în lumea premuritoare. Ei s-au născut în aceste zile pentru a-l aduna pe Israel prin mărturia lor puternică despre Domnul Isus Hristos. El îi cunoaște pe fiecare în parte și cunoaște marele lor potențial. El așteaptă răbdător ca ei să crească. El îi va mântui și proteja. El îi va vindeca și îndruma. El îi va inspira. Noi, părinții și conducătorii lor, am fost pregătiți să-i sprijinim. Avem Biserica Salvatorului pentru a ne ajuta în timp ce creștem generația următoare.", "Depun mărturie că Biserica lui Hristos, restaurată prin profetul Joseph Smith și condusă astăzi de președintele Russell M. Nelson, este organizată pentru a ajuta tinerii să-și îndeplinească mărețul scop în aceste zile din urmă. În numele lui Isus Hristos, amin."]}, {"name": "Fiți una cu Hristos", "verses": ["Am sentimente profunde cu privire la ispășirea lui Isus Hristos încă de când eram foarte tânăr, dar realitatea ispășirii Salvatorului a devenit evidentă pentru mine când aveam 25 de ani. Tocmai absolvisem Facultatea de Drept Stanford și studiam pentru examenul pentru baroul California. Mama m-a sunt și mi-a spus că bunicul meu, Crozier Kimball, care locuia în Utah, era pe moarte. Mi-a spus că, dacă voiam să-l mai văd în viață, trebuia să merg acasă. Bunicul avea 86 de ani și era foarte bolnav. A fost o întâlnire minunată. S-a bucurat foarte mult să mă vadă și să-mi împărtășească mărturia sa.", "Când Crozier avea doar trei ani, tatăl lui, David Patten Kimball, a murit la vârsta de 44 de ani. Crozier spera ca tatăl și bunicul său, Heber C. Kimbal să aprobe modul în care și-a trăit viața și să considere că fusese fidel moștenirii sale.", "Principalul sfat pe care mi l-a dat bunicul a fost să evit orice sentiment că aș avea anume drepturi sau privilegii datorită acestor strămoși credincioși. Mi-a spus că trebuia să mă concentrez asupra Salvatorului și ispășirii Sale. El a spus că noi, toți, suntem copii ai unui Tată Ceresc iubitor. Oricare ar fi strămoșii noștri pământeni, fiecare dintre noi va răspunde în fața Salvatorului pentru cât de bine a ținut poruncile Sale.", "Bunicul L-a numit pe Salvator „Păzitorul porții”, o trimitere la 2 Nefi 9:41. Mi-a spus că spera că se pocăise suficient de mult pentru a fi demn să aibă parte de mila Salvatorului.", "Am fost profund impresionat. Știam că fusese un om neprihănit. A fost patriarh și a slujit în mai multe misiuni. M-a învățat că nimeni nu s-ar fi putut întoarce la Dumnezeu doar pentru că a făcut fapte bune, dacă nu ar fi existat ispășirea Salvatorului. Îmi amintesc până astăzi marea dragoste și recunoștință pe care bunicul le avea față de Salvator și ispășirea Sa.", "În anul 2019, în timpul unei însărcinări în Ierusalim, am vizitat o cameră de sus, care este posibil să fi fost aproape de locul în care Salvatorul a spălat picioarele apostolilor Săi înainte de răstignire. Am fost impresionat spiritual și m-am gândit la faptul că a poruncit apostolilor Săi să se iubească unul pe altul.", "Mi-am adus aminte de rugăciunea de mijlocire rostită de Salvator pentru noi. Această rugăciune a fost rostită în chiar ultimele ore din viața Sa muritoare, așa cum este consemnat în Evanghelia după Ioan.", "Această rugăciune a fost rostită pentru ucenicii lui Hristos, inclusiv noi, toți. În cererea adresată de Salvator Tatălui Său, El a implorat: „Ca toți să fie una, cum Tu, Tată, ești în Mine, și Eu în Tine; ca și ei să fie una în Noi”. Salvatorul spune în continuare: „Eu le-am dat slava, pe care Mi-ai dat-o Tu, pentru ca ei să fie una, cum și noi suntem una”. Unitatea este cea pentru care S-a rugat Hristos înainte ca El să fie trădat și răstignit. Unitatea cu Hristos și Tatăl nostru Ceresc poate fi obținută prin ispășirea Salvatorului.", "Mila salvatoare a Domnului nu depinde de descendență, educație, statut economic sau rasă. Se bazează pe a fi una cu Hristos și poruncile Sale.", "Profetul Joseph Smith și Oliver Cowdery au primit revelația despre organizarea și guvernarea Bisericii în anul 1830, la scurt timp după organizarea Bisericii. Ceea ce este acum secțiunea 20 a fost citit de profetul Joseph în cadrul primei conferințe a Bisericii și a fost prima revelație aprobată prin consimțământ comun.", "Conținutul acestei revelații este, cu adevărat, remarcabil. Ne învață despre importanța și rolul Salvatorului și cum să accesăm puterea și binecuvântările Sale prin harul Său ispășitor. Profetul Joseph avea 24 de ani și primise deja numeroase revelații și încheiase traducerea Cărții lui Mormon prin darul și puterea lui Dumnezeu. Atât Joseph, cât și Oliver sunt identificați ca apostoli rânduiți, având, ca urmare, autoritatea de a prezida asupra Bisericii.", "Versetele de la 17 până la 36 cuprind un rezumat al principiilor doctrinare esențiale ale Bisericii, inclusiv realitatea lui Dumnezeu, crearea omenirii, căderea și planul salvării prin ispășirea lui Isus Hristos întocmit de Tatăl Ceresc. Versetul 37 cuprinde cerințele esențiale pentru botezul în Biserica Domnului. Versetele de la 75 până la 79 prezintă rugăciunile de împărtășanie pe care le folosim în fiecare zi de sabat.", "Doctrina, principiile, sacramentele și practicile pe care le-a stabilit Domnul prin Joseph Smith, profetul restaurării, dau rod cu adevărat.", "Cerințele botezului, deși profunde, au o simplitate unică. Ele includ, în primul rând, umilință înaintea lui Dumnezeu, o inimă frântă și un spirit smerit, pocăire de toate păcatele, luarea numelui lui Isus Hristos asupra noastră, îndurarea până la sfârșit și să arătăm, prin faptele noastre, că am primit din Spiritul lui Hristos.", "Este important că toate cerințele pentru botez sunt de natură spirituală. Nu este necesară nicio realizare economică sau socială. Sunt aceleași cerințe spirituale pentru cei bogați și cei săraci.", "Nu există cerințe referitoare la rasă, gen sau etnie. Cartea lui Mormon explică limpede că toți sunt invitați să aibă parte de bunătatea Domnului, „negri și albi, sclavi și liberi, bărbați și femei… toți sunt egali în fața lui Dumnezeu”. „Toţi oamenii sunt privilegiaţi, unul la fel ca altul şi nimeni nu este oprit.”", "Dat fiind că suntem „la fel” înaintea lui Dumnezeu, nu are sens să subliniem diferențele dintre noi. Unii ne-au încurajat în mod greșit „să ne imaginăm că oamenii sunt mult mai diferiți de noi și unul de altul decât sunt de fapt. [Alții] iau deosebiri reale, dar mici și le măresc până la dimensiunea unei prăpăstii”.", "Mai mult, alții au presupus în mod greșit că, dat fiind că toți oamenii sunt invitați să primească bunătatea Sa și viața eternă, nu există cerințe în ce privește comportamentul.", "Totuși, scripturile afirmă că tuturor persoanelor responsabile li se cere să se pocăiască de păcate și să țină poruncile Sale. Domnul afirmă clar că toți au libertatea morală de a alege și „sunt liberi să aleagă libertatea și viața veșnică, prin intermediul marelui Mijlocitor al tuturor oamenilor… și să [asculte] poruncile Lui mari; și să [fie] credincioși cuvintelor Lui și să [aleagă] viața veșnică”. Pentru a primi binecuvântările ispășirii Salvatorului, trebuie să ne exercităm cu fermitate libertatea morală de a-L alege pe Hristos și a ne supune poruncilor Sale.", "Pe parcursul vieții mele, înțelesul „libertății de a alege” și al „liberului arbitru” a fost analizat și dezbătut. Au fost și continuă să fie multe dispute intelectuale pe aceste teme.", "Recent, pe coperta unei publicații a absolvenților unei universități importante, un renumit profesor biolog afirmă: „Nu este loc pentru liberul arbitru”. Nu este surprinzător că profesorul este citat în articol ca spunând: „Dumnezeu nu există… și nu există liberul arbitru… și universtul este vast, indiferent, gol”. Îmi exprim totalul dezacord.", "Un principiu doctrinar fundamental al credinței noastre spune că avem libertatea morală de a alege, care include liberul arbitru. Libertatea de a alege este capacitatea de a alege și acționa. Este esențială în cadrul planului salvării. Fără libertatea morală de a alege, nu am putea învăța, progresa sau alege să fim una cu Hristos. Datorită libertății morale de a alege, „[suntem liberi să alegem] libertatea și viața veșnică”. În consiliul din cer din viața premuritoare, planul Tatălui includea libertatea de a alege ca element esențial. Lucifer s-a răzvrătit și „a căutat să distrugă libertatea de a alege a omului”. Ca urmare, privilegiul de a avea trup muritor i-a fost luat lui Satana și celor care l-au urmat.", "Alte spirite din viața premuritoare și-au exercitat libertatea de a alege urmând planul Tatălui Ceresc. Spiritele binecuvântate să se nască în această viață muritoare continuă să aibă libertatea de a alege. Suntem liberi să alegem și să acționăm, dar nu avem control asupra consecințelor. „Alegerea binelui și a neprihănirii conduce spre fericire, pace și viață veșnică, în timp ce alegerea păcatului și a răului conduce în final către suferință și nefericire.” Așa cum a spus Alma: „Ticăloșia niciodată nu a fost fericire”.", "În această lume extrem de competitivă, se face un efort constant pentru a excela. Străduința de a fi cel mai bun este un act neprihănit și demn de urmat. Este în acord cu doctrina Domnului. Eforturile de a-i subaprecia și critica pe alții sau a ridica bariere în calea succesului lor sunt contrare doctrinei Domnului. Nu putem da vina pe circumstanțe sau pe alții pentru hotărârea de a acționa contrar poruncilor lui Dumnezeu.", "În lumea de astăzi, este ușor să te concentrezi pe succesul material și profesional. Unii pierd din vedere principiile eterne și alegerile care au importanță eternă. Ar fi înțelept să urmăm sfatul președintelui Russell M. Nelson de a „gândi din perspectivă celestială”.", "Cele mai importante alegeri pot fi făcute de aproape oricine, indiferent de talente, capacități, ocazii sau circumstanțe economice. Este esențial să alegem să punem pe primul loc familia. Scripturile explică limpede aceasta. Gândiți-vă la relatarea din 1 Nefi în care Lehi „a plecat în pustiu. Și și-a părăsit casa și țara moștenirii sale și aurul și argintul și lucrurile sale de preț și nu a luat nimic cu el, în afară de familia sa”.", "În înfruntarea vicisitudinilor vieții, au loc multe evenimente asupra cărora avem control redus sau deloc. Problemele de sănătate și accidentele fac parte, evident, din această categorie. Recenta pandemie de COVID-19 a afectat puternic oameni care făceau totul drept. În cazul majorității alegerilor importante, noi deținem controlul. Întorcându-mă la zilele în care eram misionar, vârstnicul Marion D. Hanks, președintele nostru de misiune, ne-a pus pe toți să memorăm o parte dintr-un poem al Ellei Wheeler Wilcox:", "Nu există șansă, destin, soartă", "Care să împiedice, controleze sau ocolească", "A sufletului neclintit hotărâre fermă.", "În ce privește principiile, conduita, respectarea învățăturilor religioase și viața neprihănită, noi deținem controlul. Credința noastră în Dumnezeu Tatăl și Fiul Său, Isus Hristos, și preaslăvirea Lor sunt alegeri pe care le facem noi.", "Vă rog să înțelegeți că nu susțin reducerea interesului față de educație și profesie. Ceea ce susțin este că, atunci când eforturile dedicate educației și profesiei ocupă un loc mai important decât familia sau a fi una cu Hristos, consecințele neurmărite pot fi puternic negative.", "Principiul doctrinar limpede și simplu declarat în Doctrină și legăminte 20 are efect puternic și persuasiv pentru că amplifică și clarifică concepte spirituale sacre. Ne învață că salvarea vine când Isus Hristos socotește neprihănite și sfințește sufletele care se pocăiesc datorită harului Salvatorului. Aceasta pregătește condițiile pentru rolul preeminent al ispășirii Sale.", "Noi trebuie să ne străduim să-i includem pe alții în cercul unității noastre. Dacă dorim să urmăm îndemnul președintelui Russell M. Nelson de a-l aduna pe risipitul Israel de ambele părți ale vălului, trebuie să-i includem pe ceilalți în cercul unității noastre. Potrivit învățăturii minunate a președintelui Nelson, „pe fiecare continent și pe tot cuprinsul insulelor mării, oamenii credincioși sunt adunați în Biserica lui Isus Hristos a Sfinților din Zilele din Urmă. Diferențele de cultură, limbă, gen, rasă și naționalitate pălesc în însemnătate când cei credincioși pășesc pe cărarea legămintelor și vin la Mântuitorul nostru preaiubit”.", "Noi suntem uniți prin dragostea și credința noastră în Isus Hristos și prin calitatea noastră de copii ai unui Tată Ceresc iubitor. Esența apartenenței cu adevărat constă în a fi una cu Hristos. Rânduiala botezului și cea a împărtășaniei, cuprinse în Doctrină și legăminte 20, împreună cu legămintele pe care le facem în templu ne unesc în moduri speciale și ne permit să fim una în orice sens de importanță eternă și să trăim în pace și armonie.", "Îmi depun mărturia certă și sigură că Isus Hristos trăiește și că, datorită ispășirii Sale, noi putem fi una cu Hristos. În numele sacru al lui Isus Hristos, amin."]}, {"name": "Miracole, îngeri și puterea preoției", "verses": ["Astăzi, mulți oameni spun că miracolele nu mai există, că îngerii sunt imaginari și cerurile sunt închise. Depun mărturie că miracolele nu au încetat, îngerii sunt printre noi și cerurile sunt cu adevărat deschise.", "Când Salvatorul nostru, Isus Hristos, a fost pe pământ, El a dat cheile preoției lui Petru, conducătorul apostolilor Săi. Prin aceste chei, Petru și ceilalți apostoli au condus Biserica Salvatorului. Dar, când acei apostoli au murit, cheile preoției au fost luate de pe pământ.", "Eu depun mărturie că acele chei străvechi ale preoției au fost restaurate. Petru, Iacov și Ioan și alți profeți din vechime au apărut ca ființe înviate încredințându-i profetului Joseph Smith ceea ce Domnul a descris drept „cheile împărăției Mele și o dispensație a Evangheliei”.", "Aceleași chei au fost transmise de la profet la profet până astăzi. Cei 15 bărbați pe care noi îi susținem ca profeți, văzători și revelatori le folosesc pentru a conduce Biserica Salvatorului. Precum în vremurile străvechi, există un apostol senior, care deține și este autorizat să exercite toate cheile preoției. El este președintele Russell M. Nelson, profet și președinte al Bisericii restaurate a lui Hristos în zilele noastre: Biserica lui Isus Hristos a Sfinților din Zilele din Urmă.", "Prin Biserica Salvatorului, noi primim binecuvântările preoției – inclusiv puterea lui Dumnezeu pentru a ne ajuta în viața noastră. Prin cheile preoției, noi facem promisiuni sacre lui Dumnezeu și primim rânduieli sacre, care ne pregătesc să trăim în prezența Sa. Începând cu botezul și confirmarea și, apoi, în templu, noi înaintăm pe cărarea legămintelor care ne conduce înapoi la El.", "Cu mâini așezate deasupra capului nostru, noi primim, de asemenea, binecuvântări ale preoției, inclusiv binecuvântări de îndrumare, alinare, sfătuire, vindecare și puterea de a-L urma pe Isus Hristos. De-a lungul vieții mele, am fost binecuvântat de această măreață putere. După cum este revelat în scripturi, noi o numim puterea sfintei Preoții a lui Melhisedec.", "În tinerețea mea, am dobândit mare respect pentru această putere, în special pentru cum s-a manifestat în binecuvântări ale preoției. În timp ce slujeam ca tânăr misionar în Chile, colegul meu și cu mine am fost arestați și despărțiți. Nu ni s-a spus niciodată de ce. Era o perioadă de mari frământări politice. Mii de oameni au fost arestați de poliția militară și nu s-a mai auzit niciodată de ei.", "După ce am fost interogat, am stat singur într-o celulă a închisorii, fără să știu dacă aveam să-i mai văd vreodată pe cei dragi. M-am întors către Tatăl meu Ceresc rugându-mă cu ardoare: „Tată, am fost învățat mereu că Tu veghezi asupra misionarilor Tăi. Te rog, Tată, eu nu sunt o persoană importantă, dar am fost supus și am nevoie de ajutorul Tău în această seară”.", "Semințele acestui ajutor fuseseră plantate cu mulți ani în urmă. După botezul meu, am fost confirmat membru al Bisericii și mi s-a dat darul Duhului Sfânt. În timp ce mă rugam, singur, în spatele gratiilor, Duhul Sfânt a venit imediat la mine și m-a alinat. El mi-a adus aminte de un fragment special din binecuvântarea mea patriarhală, care este o altă binecuvântare a preoției. În acesta, Dumnezeu mi-a promis că, prin credința mea, voi putea fi pecetluit în templu pentru timp și eternitate cu o femeie frumoasă, virtuoasă și iubitoare, că aveam să devenim părinți ai unor fii prețioși și fiice prețioase și că eu aveam să fiu binecuvântat și slăvit ca tată în Israel.", "Acele cuvinte inspirate despre viitorul meu mi-au umplut sufletul de pace. Știam că ele au venit de la Tatăl meu Ceresc iubitor, care Își ține întotdeauna promisiunile. În acel moment, am avut asigurarea că aveam să fiu eliberat și aveam să trăiesc pentru a vedea acele promisiuni împlinite.", "După aproximativ un an, Tatăl Ceresc m-a binecuvântat cu o soție care este frumoasă, virtuoasă și iubitoare. Lynette și cu mine am fost pecetluiți în templu. Am fost binecuvântați cu trei fii prețioși și patru fiice prețioase. Am devenit tată, toate în acord cu promisiunile lui Dumnezeu din binecuvântarea patriarhală pe care am primit-o când eram un băiat de 17 ani.", "„De aceea, frații mei preaiubiți [și surorile mele preaiubite], au încetat oare miracolele pentru că Hristos S-a înălțat la ceruri?…", "Nu; și nici îngerii nu au încetat să slujească copiilor oamenilor.”", "Eu depun mărturie că miracolele și slujirile au loc continuu în viața noastră, deseori fiind rezultatul direct al puterii preoției. Unele binecuvântări ale preoției sunt împlinite imediat, în moduri pe care le putem vedea și înțelege. Altele sunt pregătite treptat și nu vor fi pe deplin realizate în această viață. Dar Dumnezeu Își ține mereu toate promisiunile, după cum este ilustrat în următoarea relatare din istoria familiei noastre.", "Bunicul meu patern, Grant Reese Bowen, a fost un om foarte credincios. Îmi amintesc foarte clar că l-am auzit povestind cum și-a primit binecuvântarea patriarhală. În jurnalul său, el a consemnat: „Patriarhul mi-a promis darul vindecării. El a spus: «Cei bolnavi vor fi vindecați. Da, cei morți vor fi ridicați sub mâinile tale»”.", "Ani mai târziu, bunicul aduna fân, când a simțit îndemnul să se întoarcă în casă. El a fost întâmpinat de tatăl lui care venea spre el. „Grant, mama ta tocmai a murit”, a spus tatăl său.", "Citez din nou din jurnalul bunicului meu: „Nu m-am oprit, ci m-am grăbit să intru în casă și apoi să ies pe veranda din față, unde ea stătea pe un pat. Am privit-o și am putut să văd că nu erau semne că era în viață. Mi-am adus aminte de binecuvântarea mea patriarhală și de promisiunea că, dacă eram credincios, prin credința mea bolnavii aveau să fie vindecați; și morții aveau să fie ridicați. Mi-am pus mâinile pe capul ei și I-am spus Domnului că, dacă promisiunea pe care El mi-o făcuse prin patriarh era adevărată, să o facă să se manifeste în acest moment și să o aducă pe mama mea înapoi la viață. I-am promis că, dacă avea să facă acest lucru, nu voi ezita niciodată să fac orice stătea în puterea mea pentru a clădi împărăția Sa. În timp ce mă rugam, ea și-a deschis ochii și a spus: «Grant, ridică-mă. Am fost în lumea spiritelor, dar tu m-ai chemat înapoi. Aceasta să fie mereu o mărturie pentru tine și pentru tot restul familiei mele»”.", "Președintele Russell M. Nelson ne-a învățat să căutăm miracole și să ne așteptăm la miracole. Depun mărturie că, deoarece preoția a fost restaurată, puterea și autoritatea lui Dumnezeu sunt pe pământ. Prin chemări și consilii, bărbați și femei, tineri și bătrâni pot participa la lucrarea preoției. Aceasta este o lucrare a miracolelor, vegheată de îngeri. Este lucrarea cerului și binecuvântează toți copiii lui Dumnezeu.", "În anul 1989, familia noastră formată din șapte persoane se întorcea de la o activitate în aer liber a episcopiei. Era târziu. Lynette era însărcinată cu al șaselea copil. Ea a simțit un îndemn puternic să-și pună centura de siguranță, lucru pe care uitase să-l facă. Curând după aceea, am intrat într-o curbă; o mașină a încălcat marcajul și a intrat pe banda noastră. Conducând cu o viteză de aproximativ 112 km pe oră, am virat brusc pentru a evita să lovesc mașina care se apropia. Dubița noastră s-a răsturnat, a derapat pe autostradă și a alunecat în afara drumului oprindu-se în cele din urmă, fiind răsturnată cu partea pasagerului în noroi.", "Următorul lucru pe care îmi aduc aminte că l-am auzit a fost glasul lui Lynette: „Shayne, trebuie să ieșim afară prin ușa ta”. Eu atârnam în aer prins de centura de siguranță. Mi-au trebuit câteva secunde să mă orientez. Am început să ridicăm copiii scoțându-i din dubiță prin fereastra mea, care era acum tavanul dubiței. Ei plângeau, întrebându-se ce s-a întâmplat.", "Curând, ne-am dat seama că fiica noastră în vârstă de 10 ani, Emily, lipsea. I-am strigat numele, dar nu am primit răspuns. Membri ai episcopiei, care călătoreau, de asemenea, spre casă, erau la locul accidentului căutând-o frenetic. Era atât de întuneric. Am privit din nou în dubiță cu o lanternă și, spre groaza mea, am văzut trupul micuț al lui Emily prins sub dubiță. Am strigat disperat: „Trebuie să ridicăm dubița de pe Emily”. Am prins de acoperiș și am tras înapoi. Erau doar câteva alte persoane care ridicau, dar, în mod miraculos, dubița s-a basculat pe roți, eliberând trupul lipsit de viață al lui Emily.", "Emily nu respira. Fața ei avea culoarea unei prune vinete. Am spus: „Trebuie să-i dăm o binecuvântare”. Un prieten drag și membru al episcopiei a îngenuncheat împreună cu mine și, prin autoritatea Preoției lui Melhisedec, în numele lui Isus Hristos, i-am poruncit să trăiască. În acel moment, Emily a respirat cu zgomot.", "După un timp care a părut să fie ore, ambulanța a ajuns. Emily a fost dusă în grabă la spital. Ea avea un plămân perforat și un tendon tăiat la genunchi. Ne temeam de posibilitatea ca creierul să-i fi fost afectat, din cauza timpului în care fusese fără oxigen. Emily a fost în comă o zi și jumătate. Am continuat să ne rugăm și să postim pentru ea. A fost binecuvântată cu o recuperare completă. Astăzi, Emily și soțul ei, Kevin, sunt părinții a șase fiice.", "În mod miraculos, toți ceilalți au putut să plece pe propriile picioare. Bebelușul pe care Lynette îl purta a fost Tyson. Și el a fost ferit de orice vătămare și s-a născut în luna februarie. Opt luni mai târziu, după ce și-a primit trupul pământesc, Tyson s-a întors acasă la Tatăl Ceresc. El este fiul nostru înger păzitor. Simțim influența lui în familia noastră și așteptăm cu nerăbdare să fim cu el din nou.", "Cei care au ridicat dubița de pe Emily au observat că mașina părea să cântărească foarte puțin. Am știut că îngeri din cer s-au unit cu îngeri de pe pământ pentru a ridica vehiculul de pe trupul lui Emily. De asemenea, am știut că Emily a fost readusă la viață prin puterea sfintei preoții.", "Domnul a revelat acest adevăr slujitorilor Săi: „Eu voi merge în fața voastră. Voi fi la dreapta voastră și la stânga voastră și Spiritul Meu va fi în inima voastră și îngerii Mei în jurul vostru pentru a vă susține”.", "Depun mărturie că „Preoția Sfântă, după Ordinul Fiului lui Dumnezeu” – Preoția lui Melhisedec – cu cheile, autoritatea și puterea care-i aparțin a fost restaurată pe pământ în aceste zile din urmă. Știu că, deși nu toate circumstanțele vor fi așa cum sperăm noi și cum ne rugăm să fie, miracolele lui Dumnezeu vor veni întotdeauna potrivit voii Sale, timpului Său și planului Său pentru noi.", "Dacă doriți binecuvântările preoției, inclusiv miracole și slujirea îngerilor, vă invit să pășiți pe cărarea legămintelor la care Dumnezeu a dat acces fiecăruia dintre noi. Membrii și conducătorii Bisericii care vă iubesc vă vor ajuta să faceți pasul următor.", "Depun mărturie că Isus Hristos, Fiul lui Dumnezeu, trăiește și conduce Biserica Sa prin profeți în viață care dețin și exercită cheile preoției. Duhul Sânt este real. Salvatorul Și-a dat viața pentru a ne vindeca, a ne recupera și a ne aduce acasă.", "Depun mărturie că miracolele nu au încetat, îngerii sunt printre noi și cerurile sunt cu adevărat deschise. Oh, și cât sunt de deschise! În numele lui Isus Hristos, amin."]}, {"name": "Prerânduiți să slujim", "verses": ["În această seară, mă adresez tinerilor din Biserică, generației care se ridică de tineri băieți și tinere fete care sunt purtătorii stindardului pentru generația următoare.", "În octombrie 2013, preaiubitul nostru profet, președintele Russell M. Nelson, a declarat: „Tatăl dumneavoastră Ceresc vă cunoaște de foarte mult timp. Dumneavoastră, ca fiu al Său sau ca fiică a Sa, ați fost ales de El să veniți pe pământ exact în acest timp, pentru a fi conducător în cadrul măreței Sale lucrări pe pământ”.", "În urmă cu doi ani, președintele Nelson a continuat:", "„Astăzi, reafirm cu putere că Domnul a cerut fiecărui tânăr băiat demn și capabil să se pregătească și să slujească în misiune. Pentru tinerii băieți sfinți din zilele din urmă, slujirea în misiune este o responsabilitate a preoției. Voi, tineri băieți, ați fost păstrați pentru această perioadă în care promisa adunare a lui Israel are loc…", "Pentru voi, surori tinere și capabile, o misiune este o ocazie puternică, dar opțională… Rugați-vă pentru a ști dacă Domnul dorește ca voi să slujiți în misiune și Duhul Sfânt vă va răspunde în inima și mintea voastră”.", "Referirile profetului nostru la faptul că Domnul i-a păstrat pe tinerii din zilele noastre pentru această perioadă a adunării lui Israel și invitația sa de a vă ruga pentru a ști ce dorește Domnul să faceți sunt, în parte, referiri la viața pe care ați trăit-o și la binecuvântările pe care le-ați primit de la Dumnezeu înainte de a vă fi născut pe acest pământ. Toți cei care ne naștem pe acest pământ am trăit mai întâi în prezența Tatălui nostru Ceresc în calitate de copii ai Săi de spirit. Domnul i-a declarat lui Moise: „Eu, Domnul Dumnezeu, am creat spiritual toate lucrurile… înainte ca ele să fie [fizic] pe suprafața pământului”.", "Când v-a creat din punct de vedere spiritual, El v-a iubit ca fii și fiice de spirit și a întipărit în fiecare dintre voi o natură divină și un destin etern.", "În timpul vieții voastre premuritoare, „v-ați format identitatea și v-ați dezvoltat capacitățile spirituale”. Ați fost binecuvântați cu darul libertății de a alege, capacitatea de a face singuri alegeri, și ați luat hotărâri importante, cum ar fi hotărârea de a urma planul fericirii întocmit de Tatăl Ceresc, care este de a „obține un trup fizic și dobândi experiență pământească pentru a progresa… și, în cele din urmă, pentru a [vă] împlini destinul divin ca moștenitori ai vieții eterne”. Această hotărâre v-a influențat viața atunci, în viața premuritoare, și continuă să vă influențeze viața acum. În calitate de copil al lui Dumnezeu, trăind în viața premuritoare, „ați crescut în inteligență și ați învățat să îndrăgiți adevărul”.", "Înainte de a vă naște, Dumnezeu v-a desemnat pe fiecare dintre voi să îndepliniți anumite misiuni în timpul vieții voastre muritoare pe pământ. Dacă rămâneți demni, binecuvântările acelei hotărâri din viața premuritoare vă vor permite să aveți tot felul de ocazii în această viață, inclusiv ocazii de a sluji în Biserică și de a participa la cea mai importantă lucrare care are loc astăzi pe pământ: adunarea lui Israel. Aceste promisiuni și binecuvântări din viața premuritoare sunt numite prerânduirea voastră. „Doctrina prerânduirii este valabilă pentru toți membrii Bisericii.” Prerânduirea nu garantează că veți primi anumite chemări sau responsabilități. Aceste binecuvântări și ocazii vin în această viață ca urmare a exercitării drepte a libertății de a alege, așa cum prerânduirea voastră în viața premuritoare a venit ca rezultat al neprihănirii. Pe măsură ce vă dovediți demni și progresați de-a lungul cărării legămintelor, veți primi ocazii de a sluji în clasa Tinerelor Fete sau în cvorumul preoției din care faceți parte. Veți fi binecuvântați să slujiți în templu, să deveniți un frate sau o soră care păstorește și să slujiți în misiune în calitate de ucenici ai lui Isus Hristos.", "De ce este important să căutați să vă cunoașteți și să vă înțelegeți prerânduirea? Într-un timp în care există multe întrebări, în care atât de mulți caută să-și cunoască adevărata identitate, faptul că Dumnezeu ne cunoaște și ne-a binecuvântat pe fiecare în parte înainte de a ne fi născut pe acest pământ cu „[caracteristici fundamentale] pentru scopul și identitatea în viața premuritoare, muritoare și eternă” aduce pace dulce și confirmare minții și inimii noastre. Faptul de a ști cine sunteți începe cu înțelegerea binecuvântărilor prerânduite pe care Dumnezeu le-a revărsat asupra voastră înainte să vă fi născut pe acest pământ. Tatăl nostru Ceresc dorește să vă dezvăluie prerânduirea voastră personală și o va face pe măsură ce căutați să învățați și să urmați voia Sa.", "Îmi place să citesc postările de pe Instagram ale președintelui Nelson. Una dintre preferatele mele este din 20 iulie 2022. Dânsul a scris:", "„Cred că, dacă Domnul v-ar vorbi direct în această seară, primul lucru pe care El S-ar asigura că îl înțelegeți este adevărata voastră identitate. Dragii mei prieteni, sunteți literalmente copii de spirit ai lui Dumnezeu…", "Nu vă înșelați în legătură cu aceasta: potențialul vostru este divin. Dacă voi căutați cu sârguință, Dumnezeu vă va face să întrezăriți cine ați putea deveni”.", "Îmi permiteți să vă împărtășesc cum m-a învățat tatăl meu pământean să-mi descopăr identitatea și să-mi dau seama de planul lui Dumnezeu în viața mea?", "Într-o sâmbătă dimineață, pe când aveam 13 ani, tundeam iarba ca parte a treburilor mele săptămânale. Când am terminat, am auzit ușa din spatele casei noastre închizându-se și l-am văzut pe tatăl meu chemându-mă să mă duc la el. M-am îndreptat spre veranda din spate, iar el m-a invitat să mă așez cu el pe scări. Era o dimineață frumoasă. Încă îmi amintesc că stătea atât de aproape de mine, încât umerii noștri se atingeau. A început prin a-mi spune că mă iubește. M-a întrebat care erau obiectivele mele în viață. M-am gândit: „Ei bine, este ușor”. Eram sigur de două lucruri: voiam să fiu mai înalt și voiam să merg cu cortul mai des. Eram un suflet simplu. El a zâmbit, s-a oprit un moment și a spus: „Steve, doresc să-ți împărtășesc ceva care este foarte important pentru mine. M-am rugat ca Tatăl nostru Ceresc să întipărească pentru totdeauna ceea ce spun acum în mintea și sufletul tău, astfel încât să nu uiți niciodată”.", "În acel moment, tata îmi captase pe deplin atenția. El s-a întors către mine, m-a privit în ochi și a spus: „Fiule, protejează momentele private din viața ta”. A făcut o pauză lungă pentru a permite ca aceste cuvinte să pătrundă adânc în inima mea.", "Apoi, a continuat: „Știi, acele momente în care ești singur și nimeni altcineva nu știe ce faci? Acele momente în care crezi: «Orice fac acum nu are efect asupra nimănui, doar asupra mea?»”.", "Apoi, el a spus: „Mai mult decât în orice alt moment din viața ta, ceea ce faci în momentele private din viața ta va avea cel mai mare efect asupra modului în care vei înfrunta încercările și durerile de care vei avea parte; și ceea ce faci în momentele private din viața ta va avea, de asemenea, un efect mai mare asupra modului în care te vei bucura de succesele și bucuria de care vei avea parte decât ce faci în orice alt moment al vieții tale”.", "Dorința inimii tatălui meu s-a împlinit. Tonul și cadența glasului său și dragostea pe care am simțit-o în cuvintele sale au fost întipărite pentru totdeauna în mintea și în sufletul meu în acea zi.", "De-a lungul anilor, am aflat că cel mai mare miracol care a avut loc în acea zi pe treptele casei mele din copilărie a fost că am învățat că, în momentele private din viața mea, pot să mă îndrept către Dumnezeu în rugăciune pentru a primi revelație. Tatăl meu îmi spunea cum puteam învăța despre binecuvântările prerânduite ale lui Dumnezeu. În acele momente private, am aflat că scriptura Cartea lui Mormon este cuvântul lui Dumnezeu. Am aflat că Dumnezeu mă prerânduise să slujesc în misiune. Am aflat că Dumnezeu mă cunoaște, mă ascultă și răspunde la rugăciunile mele. Am aflat că Isus este Hristosul, Salvatorul și Mântuitorul nostru.", "Deși am făcut multe greșeli din acea zi memorabilă petrecută cu tatăl meu, faptul că m-am străduit să protejez momentele private din viața mea a rămas ca o ancoră în mijlocul furtunilor vieții și mi-a permis să caut un refugiu sigur și binecuvântările care vindecă și întăresc ale dragostei Salvatorului nostru și ale sacrificiului Său ispășitor.", "Tinerii mei frați și tinerele mele surori, pe măsură ce vă protejați momentele private din viață prin recreere sănătoasă; ascultând muzică înălțătoare; citind din scripturi; spunând rugăciuni pline de însemnătate, cu regularitate; și făcând eforturi pentru a vă primi binecuvântarea patriarhală și a cugeta asupra ei, veți primi revelație. După cum a spus președintele Nelson, ochii voștri vor fi „larg deschiși către adevărul că această viață este, cu adevărat, timpul în care puteți să hotărâți ce fel de viață doriți să trăiți pentru totdeauna”.", "Tatăl nostru din Cer va răspunde la rugăciunile voastre, mai ales la rugăciunile spuse în momentele private din viața voastră. El vă va dezvălui darurile și talentele voastre prerânduite și veți simți dragostea Sa învăluindu-vă, dacă veți cere și veți dori sincer să le cunoașteți. Pe măsură ce vă protejați momentele private din viață, participarea voastră la rânduielile și legămintele Evangheliei va avea mai multă însemnătate. Vă veți lega mai mult de Dumnezeu prin legămintele pe care le faceți cu El și veți fi înălțați pentru a avea mai multă speranță, credință și încredințare în promisiunile pe care El vi le-a făcut. Doriți să cunoașteți planul lui Dumnezeu pentru voi? Depun mărturie că El dorește ca voi să-l cunoașteți și El l-a inspirat pe profetul Său să se adreseze lumii și să ne invite pe fiecare dintre noi să ne rugăm și să avem parte de această experiență care ne deschide ochii. Depun mărturie despre realitatea și puterea sacrificiului ispășitor al Salvatorului nostru, care face posibil să ne ridicăm la înălțimea tuturor binecuvântărilor prerânduite de Dumnezeu și să ne bucurăm de ele, în numele lui Isus Hristos, amin."]}, {"name": "Credincioși până la sfârșit", "verses": ["Dragi tineri prieteni, astăzi aș dori să mă adresez direct vouă – tinerilor din Biserică.", "A trecut un an de când a fost chemată Președinția noastră generală a Tinerelor Fete. Cât de multe s-au întâmplat în ultimul an!", "V-am întâlnit pe mulți dintre voi și am studiat împreună învățăturile lui Hristos. Am cântat, ne-am făcut prieteni noi și am slujit cu voi în comunitățile noastre. Am fost întărite ascultându-vă mărturiile la conferințe ale tinerilor și la evenimente din întreaga lume. Și am preaslăvit împreună în casa Domnului.", "De fiecare dată am împărtășit un mesaj de la Domnul nostru Isus Hristos. Nici în această seară nu va fi altfel; am un mesaj pentru voi, tinerii din Biserica lui Isus Hristos.", "V-ați întrebat vreodată cum puteți fi credincioși lui Dumnezeu în timp ce trăiți într-o lume a păcatului? De unde dobândiți tăria de a merge înainte și a continua să faceți bine? Cum puteți avea parte de bucurie adevărată?", "Cred că experiența lui David și a lui Goliat poate ajuta.", "În Vechiul Testament, oștirea filistenilor se lupta cu israeliții și, în fiecare dimineață și în fiecare seară, un filistean uriaș pe nume Goliat provoca la luptă orice israelit.", "Printre poporul israelit trăia David, un tânăr păstor mult mai mic decât Goliat, dar cu o credință uriașă în Isus Hristos! David s-a oferit să se lupte cu el. Chiar și împăratul a încercat să-l descurajeze, dar David a ales să-și pună încrederea în Isus Hristos.", "Înainte, David se luptase cu un leu și, de asemenea, cu un urs. Din aceste experiențe, el știa că Dumnezeu îl protejase și îl făcuse victorios. Pentru David, cauza lui Dumnezeu era cea mai importantă cauză. Așadar, plin de credință într-un Dumnezeu care nu avea să-l abandoneze, a adunat cinci pietre netede, și-a luat praștia și s-a dus să-l înfrunte pe uriaș.", "Scripturile ne spun că prima piatră pe care David a aruncat-o l-a lovit pe Goliat în frunte, curmându-i viața.", "Deși David a folosit o singură piatră pentru a-l ucide pe Goliat, el pregătise cinci. Cinci! Acest lucru mă face să mă gândesc cum mă pot pregăti eu pentru a înfrunta lumea.", "Ce-ar fi dacă fiecare dintre pietrele lui David ar reprezenta un punct forte de care avem nevoie pentru a fi triumfători în viață? Ce ar putea fi acele cinci pietre? M-am gândit la aceste posibilități:", "piatra reprezentând dragostea mea pentru Dumnezeu;", "piatra reprezentând credința mea în Salvatorul nostru, Isus Hristos;", "piatra reprezentând cunoașterea adevăratei mele identități;", "piatra reprezentând pocăința mea zilnică;", "piatra reprezentând accesul meu la puterea lui Dumnezeu.", "Să vorbim despre modul în care suntem binecuvântați de aceste puncte forte.", "Prima, piatra reprezentând dragostea mea pentru Dumnezeu. Să-L iubim pe Dumnezeu este prima mare poruncă. Din îndrumarul Pentru întărirea tineretului, învățăm: „Domnul vă iubește. El este Tatăl vostru. Dragostea Sa perfectă vă poate inspira să-L iubiți. Când dragostea voastră pentru Tatăl Ceresc este cea mai importantă influență în viața voastră, multe hotărâri devin mai ușoare”.", "Dragostea noastră pentru Dumnezeu și relația noastră strânsă cu El ne dau tăria de care avem nevoie pentru a produce o schimbare în inima noastră și a ne a birui mai ușor încercările.", "A doua, piatra reprezentând credința mea în Salvatorul nostru, Isus Hristos. Când Isus Hristos a venit pe pământ, El a suferit pentru păcatele noastre și a luat asupra Sa întristările noastre, durerile noastre, slăbiciunile noastre și bolile noastre fizice și mintale. De aceea știe cum să ne ajute. A avea credință în Isus Hristos înseamnă a avea încredere deplină în înțelepciunea Sa, timpul ales de El, dragostea Sa și puterea Sa de a ispăși pentru păcatele noastre. Piatra reprezentând credința în Isus Hristos va învinge orice „uriaș“ din viața noastră. Putem birui această lume decăzută pentru că El a biruit-o mai întâi.", "A treia, piatra reprezentând cunoașterea adevăratei mele identități. Preaiubitul nostru profet, președintele Russell M. Nelson, ne-a învățat că identitățile noastre cele mai importante sunt acelea de copii ai lui Dumnezeu, copii ai legământului și ucenici ai lui Isus Hristos.", "Totul se schimbă când știu cine sunt cu adevărat. Când mă îndoiesc de capacitățile mele, îmi repet adesea în minte sau cu glas tare: „Sunt o fiică a lui Dumnezeu, sunt o fiică a lui Dumnezeu”, de câte ori am nevoie până când mă simt din nou încrezătoare să continui.", "A patra, piatra reprezentând pocăința mea zilnică. În îndrumarul Pentru întărirea tineretului, citim: „Pocăința nu este o pedeapsă pentru păcat; este modul în care Salvatorul ne eliberează de păcat. A ne pocăi înseamnă a ne schimba – a ne îndepărta de păcat și a ne întoarce către Dumnezeu. Înseamnă să ne îmbunătățim și să primim iertare. Acest fel de schimbare nu este un eveniment care are loc o singură dată; este un proces continuu”.", "Nimic nu este mai eliberator decât să simțim iertarea lui Dumnezeu și să știm că suntem curați și împăcați cu El. Iertarea este posibilă pentru toți.", "A cincea, piatra reprezentând accesul meu la puterea lui Dumnezeu. Legămintele pe care le facem cu Dumnezeu, precum cele pe care le facem la rânduiala botezului, ne oferă acces la puterea dumnezeirii. Puterea lui Dumnezeu este o putere reală care ne ajută să facem față încercărilor, să luăm hotărâri bune și să ne mărim capacitatea de a îndura situații grele. Este o putere cu care putem progresa în capacitățile de care avem nevoie.", "În îndrumarul Pentru întărirea tineretului, este explicat: „Legămintele vă asigură legătura cu Tatăl Ceresc și cu Salvatorul. Ele măresc puterea lui Dumnezeu în viața voastră”.", "Să vorbim despre această legătură. Vă amintiți când Hristos ne-a învățat diferența dintre o casă construită pe stâncă și una pe nisip? Vârstnicul Dieter F. Uchtdorf a explicat: „O casă nu rezistă în timpul unei furtuni deoarece casa este puternică. De asemenea, nu rezistă doar pentru că piatra este puternică. Casa rezistă furtunii deoarece este ferm ancorată pe acea stâncă puternică. Ceea ce contează este tăria legăturii cu stânca”.", "Legătura noastră personală cu Isus Hristos ne va da curajul și încrederea de a merge înainte printre oameni care nu ne respectă crezurile sau care ne hărțuiesc. Hristos ne invită să-L păstrăm în gândurile noastre în mod constant; El ne spune: „Întoarce-te către Mine în fiecare gând”. Faptul de a ne gândi la Salvator ne oferă claritate minții pentru a lua hotărâri, a acționa fără teamă și a spune nu lucrurilor care sunt contrare învățăturilor lui Dumnezeu. Când am o zi grea și simt că nu mai pot continua, gândul la Hristos îmi aduce pace și îmi dă speranță.", "Cum putem accesa această putere a lui Isus Hristos? Supunerea față de legămintele noastre și creșterea credinței noastre în Isus Hristos sunt soluția.", "De fapt, mi-aș fi dorit ca David să mai fi avut încă o piatră; aceasta ar fi piatra ce reprezintă mărturia mea. Mărturia noastră este clădită prin experiențe spirituale personale în care recunoaștem influența divină în viața noastră. Nimeni nu ne poate lua această cunoaștere. Faptul de a cunoaște ceea ce cunoaștem ca urmare a experiențelor noastre spirituale este neprețuit. Fidelitatea față de această cunoaștere ne dă libertate. Ne dă bucurie! Dacă iubim adevărul, îl vom căuta și, odată ce îl vom găsi, îl vom apăra.", "Așa cum eu am ales piatra numărul șase, vă invit să vă întâlniți cu clasa, cvorumul sau familia voastră și să vă gândiți ce alte puncte forte trebuie să dobândiți pentru a rămâne credincioși lui Dumnezeu și, astfel, să biruiți lumea.", "Dragi prieteni, Hristos este dornic să ne însoțească în călătoria reprezentată de viața noastră. Vă promit că, pe măsură ce vă țineți de bara de fier, veți merge de mână cu Isus Hristos. El vă va îndruma și El vă va învăța. Cu ajutorul mâinii Sale, veți putea doborî fiecare Goliat care vă apare în viață.", "Depun mărturie că există bucurie în a ne ruga în fiecare zi, în a citi din Cartea lui Mormon în fiecare zi, în a lua din împărtășanie în fiecare duminică și în a ne duce la seminar – chiar și dimineața devreme! Există bucurie în a face bine.", "Există bucurie în a-I fi credincios Dumnezeului universului, Salvatorului lumii, Împăratului împăraților. Există bucurie în a fi ucenic al lui Isus Hristos.", "Dumnezeu este Tatăl nostru. El cunoaște dorințele inimii voastre și posibilitățile voastre și are încredere în voi.", "Dragi tineri, Isus Hristos vă va ajuta să fiți credincioși până la sfârșit. Despre aceste adevăruri, îmi depun mărturia, în numele lui Isus Hristos, amin."]}, {"name": "Roada care rămâne", "verses": ["Când eram copil, îmi plăceau piersicile coapte, proaspete. Până astăzi, ideea de a mușca dintr-o piersică zemoasă, coaptă, cu aroma ei picantă, îmi umple gura de apă. Când piersicile complet coapte sunt culese, ele țin două până la patru zile înainte de a se strica. Am amintiri dragi despre momentele în care mă alăturam mamei și fraților și surorilor mele în bucătăria noastră pentru a conserva piersicile recoltate, pentru iarna care venea, închizându-le etanș în sticle. Dacă le conservăm corect, piersicile, aceste fructe delicioase, rezistă câțiva ani, nu doar două până la patru zile. Dacă sunt preparate și încălzite corespunzător, fructele se păstrează până când închiderea etanșă este desfăcută.", "Hristos ne-a îndrumat: „Să mergeți și să aduceți roadă, și roada voastră să rămână”. Dar El nu vorbea despre piersici. Vorbea despre binecuvântările lui Dumnezeu pentru copiii Săi. Dacă suntem curați și facem și ținem legăminte cu Dumnezeu, binecuvântările asociate legămintelor noastre se pot extinde dincolo de această viață și pot fi pecetluite asupra noastră, sau conservate, pentru totdeauna, devenind roadă care rămâne pentru toată eternitatea.", "Duhul Sfânt, în rolul Său divin de Spirit Sfânt al făgăduinței, va pecetlui fiecare rânduială asupra celor care sunt credincioși legămintelor lor, astfel încât ea să fie valabilă după viața muritoare. Este esențial ca Duhul Sfânt să pecetluiască rânduielile noastre, dacă dorim să avem binecuvântările promise pentru toată eternitatea, devenind roadă care rămâne.", "Acest lucru este deosebit de important dacă dorim să fim exaltați. După cum ne-a învățat președintele Russel M Nelson: „Trebuie să începem având în minte sfârșitul… Cu siguranță, pentru fiecare dintre noi, «sfârșitul» la care am dori cel mai mult să ajungem este să trăim pentru totdeauna alături de familiile noastre într-o stare de exaltare, în care vom fi în prezența lui Dumnezeu, Tatăl nostru Ceresc, și a Fiului Său Isus Hristos”. Președintele Nelson a spus, de asemenea: „Căsătoria celestială este o parte importantă a pregătirii pentru viaţa eternă. Este nevoie ca cineva să fie căsătorit cu persoana potrivită, în locul potrivit, prin autoritatea potrivită și să se supună cu credință legământului sacru. Atunci, acea persoană poate fi sigură că va fi exaltată în împărăția celestială a lui Dumnezeu”.", "Care sunt binecuvântările exaltării? Ele includ a rămâne în prezența lui Dumnezeu pentru eternitate, împreună, ca soț și soție, a moșteni „tronuri, împărății, principate și puteri… și o continuare a seminției în vecii vecilor” primind tot ceea ce are Dumnezeu Tatăl.", "Domnul a revelat prin Joseph Smith:", "„În gloria celestă sunt trei ceruri sau grade;", "Și, pentru a-l obține pe cel mai înalt, un om trebuie să intre în acest ordin al preoției [însemnând noul și nepieritorul legământ al căsătoriei];", "Și dacă nu o face, el nu poate să îl obțină.", "El poate intra în celălalt, dar aceasta înseamnă sfârșitul împărăției sale; el nu poate avea o creștere”.", "De aici aflăm că o persoană poate să fie în împărăția celestială sau să rămână în prezența lui Dumnezeu, și să fie necăsătorită. Dar, pentru a fi exaltată în cel mai înalt grad al împărăției celestiale, o persoană trebuie să intre în căsătorie prin autoritatea corespunzătoare și, apoi, să rămână credincioasă legămintelor pe care le-a făcut în cadrul acelei căsătorii. Dacă suntem credincioși acestor legăminte, Spiritul Sfânt al făgăduinței poate pecetlui legământul nostru al căsătoriei. Astfel de binecuvântări pecetluite devin roada care rămâne.", "Care sunt cerințele pentru a ține cu credință noul și nepieritorul legământ al căsătoriei?", "Președintele Russell M. Nelson ne-a învățat că sunt două feluri de legături când intrăm în acest legământ al căsătoriei eterne: o legătură pe orizontală între soț și soție și o legătură pe verticală cu Dumnezeu. Pentru a avea binecuvântările exaltării pecetluite asupra noastră și ele să rămână după această viață, trebuie să rămânem credincioși atât legăturii pe orizontală, cât și legăturii pe verticală a legământului.", "Pentru a păstra legătura pe orizontală cu soțul sau soția, Dumnezeu ne-a sfătuit: „Iubește-ți nevasta [sau soțul] cu toată inima ta și lipește-te de ea [sau de el] și de nimeni [altcineva]”. Pentru cei care sunteți căsătoriți, a vă lipi de ea sau de el și de nimeni altcineva înseamnă a vă sfătui împreună cu dragoste, a vă iubi și a avea grijă unul de altul, a acorda prioritate timpului petrecut cu soțul sau soția dumneavoastră mai mult decât altor interese exterioare și a-L chema pe Dumnezeu să vă ajute să vă biruiți slăbiciunile. De asemenea, înseamnă că nu există intimitate emoțională sau relații sexuale de niciun fel în afara căsătoriei dumneavoastră, inclusiv flirtare sau întâlniri și că nu aveți nimic de-a face cu pornografia, care stârnește dorințele carnale.", "Pentru a păstra legătura pe orizontală a legământului, fiecare partener trebuie să dorească să fie în acea căsătorie. Președintele Dallin H. Oaks ne-a învățat recent: „Știm, de asemenea, că El [Dumnezeu] nu va forța pe nimeni să intre într-o relație care implică pecetluire împotriva voinței lui sau a ei. Binecuvântările unei relații pecetluite sunt asigurate tuturor celor care își țin legămintele, dar niciodată forțând o relație pecetluită asupra unei persoane care nu este demnă sau care nu dorește”.", "Ce este legătura pe verticală la care s-a referit președintele Nelson? Legătura pe verticală este una pe care o facem cu Dumnezeu.", "Pentru a păstra legătura pe verticală cu Dumnezeu, noi suntem credincioși legămintelor pe care le-am făcut în templu cu privire la legile supunerii, sacrificiului, Evangheliei, castității și consacrării. Noi facem, de asemenea, legământ cu Dumnezeu să ne primim partenerul etern și să fim o soție sau un soț și un părinte neprihănit. Când păstrăm legătura pe verticală, noi suntem demni de binecuvântările aduse de apartenența la familia lui Dumnezeu prin legământul avraamic, inclusiv binecuvântările privind urmașii, Evanghelia și preoția. Aceste binecuvântări sunt și ele roada care rămâne.", "Deși sperăm că toți cei care intră în noul și nepieritorul legământ rămân credincioși și au binecuvântările pecetluite asupra lor pentru toată eternitatea, uneori acest ideal pare imposibil de atins. De-a lungul slujirii mele, am întâlnit membri care fac și țin legăminte, în timp ce soțul sau soția lor nu o fac. De asemenea, sunt cei necăsătoriți, care nu au avut niciodată ocazia să se căsătorească în viața muritoare. Și sunt cei care nu sunt credincioși legămintelor căsătoriei. Ce se întâmplă cu persoanele aflate în fiecare dintre aceste circumstanțe?", "Dacă rămâneți credincioși legămintelor pe care le-ați făcut când ați fost înzestrați, veți primi binecuvântările personale care v-au fost promise în cadrul înzestrării, chiar dacă soțul sau soția dumneavoastră și-a încălcat legămintele sau a rupt căsătoria. Dacă ați fost pecetluiți și divorțați mai târziu, și dacă pecetluirea dumneavoastră nu este anulată, binecuvântările personale ale acelei pecetluiri rămân valabile dacă dumneavoastră rămâneți credincioși.", "Uneori, din cauza sentimentelor provocate de trădare sau a durerii foarte reale, o persoană credincioasă poate dori să anuleze pecetluirea cu soțul necredecincios sau soția necredincioasă pentru a se îndepărta cât de mult posibil de el sau de ea, atât pe pământ, cât și pentru eternitate. Dacă sunteți îngrijorați că veți fi cumva legați de un fost soț sau soție care nu se pocăiește, amintiți-vă, nu veți fi! Dumnezeu nu va cere nimănui să rămână într-o relație de pecetluire toată eternitatea împotriva voinței lui sau a ei. Tatăl Ceresc se va asigura că noi vom primi fiecare binecuvântare pe care dorințele și alegerile noastre o permit.", "Cu toate acestea, dacă o anulare a pecetluirii este dorită, libertatea de a alege este respectată. Pot fi urmate anumite proceduri. Dar acestui lucru trebuie să i se acorde importanța cuvenită! Prima Președinție deține cheile pentru a lega pe pământ și în cer. Odată ce anularea pecetluirii a fost aprobată de Prima Președinție, binecuvântările asociate acelei pecetluiri nu mai sunt în vigoare; ele sunt anulate atât orizontal, cât și vertical. Este important să înțelegem că, pentru a primi binecuvântările exaltării, trebuie să demonstrăm că suntem dornici să intrăm în noul și nepieritorul legământ și să-l ținem cu credință, fie în această viață, fie în următoarea.", "Cei care sunteți membri ai Bisericii necăsătoriți, vă rog să vă amintiți că, „în felul și la timpul Domnului, nicio binecuvântare nu le va fi refuzată sfinților Săi credincioși. Domnul va judeca și va răsplăti fiecare persoană în acord cu dorințele inimii, precum și cu faptele ei”.", "Dacă nu ați rămas credincioși legămintelor făcute în templu, există speranță? Da! Evanghelia lui Isus Hristos este o Evanghelie a speranței. Acea speranță vine prin Isus Hristos cu pocăință sinceră și urmarea cu supunere a învățăturilor lui Hristos. Am văzut persoane care au făcut greșeli grave încălcând legăminte sacre. Cu regularitate, îi văd pe cei care se pocăiesc cu sinceritate, sunt iertați și se întorc pe cărarea legămintelor. Dacă v-ați încălcat legămintele din templu, vă îndemn să vă întoarceți la Isus Hristos, să vă sfătuiți cu episcopul dumneavoastră, să vă pocăiți și să vă deschideți sufletul spre măreața putere de vindecare disponibilă datorită ispășirii lui Isus Hristos.", "Frați și surori, Tatăl nostru Ceresc iubitor ne-a dat legăminte pentru ca noi să putem avea acces la tot ceea ce are El pregătit pentru noi. Aceste binecuvântări sacre de la Dumnezeu sunt mult mai delicioase decât orice fruct de pe pământ. Ele pot fi păstrate pentru noi pentru totdeauna, devenind roadă care rămâne, dacă noi suntem credincioși legămintelor noastre.", "Depun mărturie că Dumnezeu a restaurat autoritatea de a lega pe pământ și în cer. Această autoritate se găsește în Biserica lui Isus Hristos a Sfinților din Zilele din Urmă. Ea este deținută de membrii Primei Președinții și de cei ai Cvorumului celor Doisprezece Apostoli și este exercitată sub îndrumarea președintelui Russell M. Nelson. Cei care intră în noul și nepieritorul legământ al căsătoriei și țin acel legământ pot să devină perfecți și, în cele din urmă, să primească plenitudinea slavei Tatălui, indiferent de circumstanțele care nu pot fi controlate de ei.", "Aceste binecuvântări promise care aparțin legămintelor noastre pot fi pecetluite asupra noastră de către Spiritul Sfânt al făgăduinței și pot deveni roadă care rămâne pentru totdeauna și întotdeauna. Depun astfel mărturie în numele lui Isus Hristos, amin."]}, {"name": "O bucurie mai înaltă", "verses": ["Au trecut trei decenii de când am marea binecuvântare de a vorbi în cadrul conferinței generale. În acest timp, persoane din întreaga lume mi-au adresat întrebări referitoare la aceste mesaje. În ultima vreme, este des adresată o anumită întrebare. De obicei, sună cam așa: „Vârstnice Uchtdorf, am ascultat cu atenție ultima dumneavoastră cuvântare, dar [pauză]… nu aud nimic despre aviație”.", "Ei bine, după ziua de astăzi, este posibil să nu mai aud această întrebare o vreme.", "Este greu de crezut că au trecut doar 120 de ani de când Wilbur și Orville Wright au decolat pentru prima oară și au zburat deasupra nisipurilor din Kitty Hawk, Carolina de Nord. Patru zboruri scurte din acea zi de decembrie au schimbat lumea și au deschis ușa spre una dintre cele mai mărețe invenții din istoria lumii.", "Să zbori era riscant în acele zile de început. Frații știau acest lucru. O știa și tatăl lor, Milton. De fapt, el era atât de îngrozit la gândul că-și putea pierde ambii fii într-un accident aviatic, încât ei i-au promis că nu aveau să zboare niciodată împreună.", "Și nu au făcut-o niciodată – cu o excepție. La șapte ani după acea zi istorică din Kitty Hawk, Milton Wright și-a dat, în sfârșit, consimțământul și a privit în timp ce Wilbur și Orville zburau împreună pentru prima oară. După aterizare, Orville l-a convins pe tatăl său să facă primul și singurul său zbor pentru a simți el însuși cum era.", "În timp ce avionul se ridica de la sol, Milton, în vârstă de 82 de ani, a fost atât de prins în euforia zborului, încât toată teama i-a dispărut. Lui Orville i-a făcut plăcere să-l audă pe tatăl său strigând cu încântare: „Spre înalturi, Orville, spre înalturi!”.", "Acesta a fost un om pe placul inimii mele!", "Motivul pentru care vă vorbesc, uneori, despre aviație este, poate, acela că eu cunosc ceva din ceea ce a simțit familia Wright. Și eu am „părăsit strânsoarea morocănoasă a Pământului și am străbătut, dansând, cerul pe aripi ce străluceau de bucurie”.", "Primul zbor al fraților Wright, care a avut loc cu doar 37 de ani înainte de a mă naște, a deschis porțile aventurii, miracolului și bucuriei pure în viața mea.", "Și, totuși, oricât de uimitoare ar fi această bucurie, există un fel și mai înalt de bucurie. Astăzi, în spiritul strigătului de încântare al lui Milton Wright, „Spre înalturi, Orville, spre înalturi”, aș dori să vorbesc despre această bucurie mai înaltă – de unde vine, cum pătrunde în inimile noastre și cum o putem trăi în măsură mai mare.", "Se înțelege, probabil, de la sine că toți oamenii doresc să fie fericiți. Totuși, se înțelege de la sine, de asemenea, că nu toți sunt fericiți. Din nefericire, se pare că, pentru mulți oameni, fericirea este greu de găsit.", "De ce se întâmplă aceasta? Dacă fericirea este ceea ce ființa umană își dorește cel mai mult, de ce ne este atât de greu s-o găsim? Pentru a parafraza un cântec country, poate că noi am căutat fericirea doar în locurile greșite.", "Înainte de a discuta despre cum să găsim bucurie, permiteți-mi să afirm că depresia și alte grele probleme mintale și emoționale sunt reale și că răspunsul nu este pur și simplu: „Încearcă să fii mai fericit”. Astăzi, scopul meu nu este să minimalizez sau trivializez problemele sănătății mintale. Dacă vă confruntați cu astfel de probleme, plâng împreună cu dumneavoastră și vă sunt alături. Pentru unii oameni, găsirea bucuriei poate include căutarea ajutorului din partea specialiștilor în sănătate mintală, care își dedică viața aplicării artei lor terapeutice foarte importante. Trebuie să fim recunoscători unui astfel de ajutor.", "Viața nu este o succesiune nesfârșită de emoții puternice. „Căci trebuie să fie o opoziție în toate lucrurile.” Și, dacă Dumnezeu Însuși plânge, așa cum se spune în scripturi, atunci, desigur, și dumneavoastră și cu mine vom plânge. Să te simți trist nu este semn al eșecului. În această viață, cel puțin, bucuria și suferința sunt parteneri nedespărțiți. Ca dumneavoastră toți, am avut parte de dezamăgire, suferință, tristețe și remușcare.", "Totuși, am trăit și zorii glorioși care îți umplu sufletul cu bucurie atât de profundă, încât cu greu poate fi ascunsă. Am descoperit că această încredere plină de pace vine din faptul de a-L urma pe Salvator și a păși pe calea Sa.", "Pacea pe care ne-o dă El nu este ca cea pe care o dă lumea. Este mai bună. Este mai înaltă și mai sfântă. Isus a spus: „Eu am venit ca [ei] să aibă viață, și s-o aibă din belșug”.", "Evanghelia lui Isus Hristos este, cu adevărat, „o veste bună, care va fi o mare bucurie”! Este un mesaj despre speranța fără seamăn! Un mesaj despre purtarea jugului și ușurarea poverii. Despre primirea luminii. Despre bunăvoință cerească, înțelegere mai deplină, legăminte mai sfinte, siguranță eternă și slavă nepieritoare!", "Bucuria este însuși scopul planului lui Dumnezeu pentru copiii Săi. Ați fost creați – „ca să [puteți] avea bucurie” ! Pentru aceasta ați fost creați!", "Tatăl nostru din Cer nu a ascuns calea către fericire. Nu este secretă. Este disponibilă tuturor!", "Este promisă celor care pășesc pe cărarea uceniciei, care urmează învățăturile și exemplul Salvatorului, țin poruncile Sale și onorează legămintele pe care le fac cu Dumnezeu. Ce promisiune minunată!", "Noi, toți, cunoaștem oameni care spun că nu au nevoie de Dumnezeu pentru a fi fericiți, că au destulă fericire fără religie.", "Eu accept și respect aceste sentimente. Preaiubitul nostru Tată din Cer dorește ca toți copiii Săi să aibă cât mai multă fericire posibil și, de aceea, El a umplut această lume cu plăceri și bucurii minunate, chibzuite, „atât pentru a place ochiului, cât și pentru a înveseli inima”. În ce mă privește, zborul mi-a adus o mare fericire. Alții o găsesc în muzică, artă, pasiuni sau natură.", "Când îi invităm pe toți și împărtășim vestea bună a Salvatorului, care va fi o mare bucurie, noi nu minimalizăm niciuna dintre aceste surse de bucurie. Spunem simplu că Dumnezeu are ceva mai mult să ne dea. O bucurie mai înaltă și mai profundă – o bucurie care depășește orice oferă această lume. Este bucuria care rezistă frângerii inimii, străpunge suferința și înlătură singurătatea.", "Spre deosebire de aceasta, fericirea lumească nu durează. Nu poate. Este în natura lucrurilor pământești să îmbătrânească, să putrezească, să se uzeze sau să se învechească. Bucuria dumnezeiască, însă, este eternă, pentru că Dumnezeu este etern. Isus Hristos a venit să ne ridice din viața muritoare și să înlocuiască ceea ce este corupt cu ceea ce este incorupt. Doar El are această putere și doar bucuria pe care o aduce El este perpetuă.", "Dacă simțiți că ar putea exista mai multă bucurie de acest fel în viața dumneavoastră, vă invit să porniți în călătoria în care Îl urmați pe Isus Hristos și pășiți pe calea Sa. Această călătorie durează întreaga viață – și dincolo de ea. Vă rog, permiteți-mi să vă sugerez câțiva pași cu care să începeți această călătorie prețioasă a descoperirii bucuriei pure.", "Vă amintiți femeia din Noul Testament care a suferit de o scurgere de sânge timp de 12 ani? Cheltuise tot ce avea la doctori, dar situația ei se înrăutățise. Ea auzise de Isus; puterea Sa de a vindeca era bine cunoscută. Dar ar fi putut El s-o vindece? Și cum s-ar fi putut ea apropia de El? Potrivit legii lui Moise, boala ei o făcuse „necurată” și, ca urmare, i se cerea să stea departe de alții.", "Să se apropie de El și să ceară să fie vindecată părea imposibil.", "Totuși, ea a gândit: „Dacă aș putea doar să mă ating de haina Lui, mă voi tămădui”.", "În cele din urmă, credința ei a înfrânt teama. Curajul ei a învins dezaprobarea celorlalți și a înaintat către Salvator.", "În cele din urmă, a ajuns lângă El. Și-a întins mâna.", "Și a fost vindecată.", "Nu suntem noi, toți, cumva ca această femeie?", "Există multe motive pentru care ezităm să ne apropiem de Salvator. Ne-am putea confrunta cu ridiculizare sau condamnare din partea altora. În mândria noastră, am putea respinge posibilitatea ca ceva atât de simplu să fie atât de prețios. Am putea gândi că circumstanțele noastre ne fac nedemni de a fi vindecați de El – că distanța este prea mare sau păcatele noastre, prea multe.", "Precum această femeie, eu am învățat că, dacă ne apropiem de Dumnezeu și întindem mâna să-L atingem, putem găsi, cu adevărat, vindecare, pace și bucurie.", "Isus ne-a învățat: „Căutați și veți găsi”.", "Eu consider că această expresie simplă nu este doar o promisiune spirituală; este o declarare a realității.", "Dacă vom căuta motive să fim furioși, să ne îndoim, să fim nefericiți sau singuri le vom găsi.", "Totuși, dacă vom căuta bucuria – dacă vom căuta motive pentru a ne bucura și a-L urma fericiți pe Salvator, le vom găsi.", "Rareori găsim ceva ce nu căutăm.", "Căutați dumneavoastră bucuria?", "Căutați și veți găsi.", "Isus ne-a învățat: „Este mai ferice să dai decât să primești”.", "S-ar putea întâmpla ca, atunci când căutăm bucuria, cel mai bun mod de a o găsi este să aducem bucurie altora?", "Frați și surori, dumneavoastră știți și eu știu că este adevărat! Bucuria este ca făina din oală sau uleiul din ulcior care nu se vor termina niciodată. Adevărata bucurie se multiplică atunci când este împărtășită.", "Nu este nevoie de ceva măreț sau complicat.", "Putem face lucruri simple.", "Cum ar fi să ne rugăm pentru cineva din toată inima.", "Să facem un compliment sincer cuiva.", "Să ajutăm pe cineva să se simtă binevenit, respectat, prețuit și iubit.", "Să împărtășim o scriptură preferată și ce înseamnă ea pentru noi.", "Sau doar să ascultăm.", "„Când sunteți în slujba aproapelui, sunteți numai în slujba Dumnezeului vostru” și Dumnezeu vă va răsplăti cu generozitate bunătatea. Bucuria pe care o aduceți altora se va întoarce la dumneavoastră în „măsură bună, îndesată, clătinată, care se va vărsa pe deasupra”.", "Permiteți-mi să vă invit ca, în zilele, săptămânile și lunile care urmează:", "să petreceți timp făcând eforturi sincere, din inimă să vă apropiați de Dumnezeu;", "să căutați, cu sârguință, momentele zilnice care oferă speranță, pace și bucurie;", "să aduceți bucurie celor din jurul dumneavoastră.", "Dragi frați și surori, dragi prieteni, în timp ce cercetați cuvântul lui Dumnezeu pentru a înțelege mai profund planul etern al lui Dumnezeu, acceptați aceste invitații și vă străduiți să pășiți pe calea Sa, veți avea parte de „pacea lui Dumnezeu, care întrece orice pricepere”, chiar în mijlocul suferințelor. Veți simți că dragostea de neîntrecut a lui Dumnezeu crește în măsură mai mare în inima dumneavoastră. Zorii luminii celeste vor străpunge umbrele încercărilor prin care treceți și veți începe să trăiți experiența gloriilor și minunilor de nedescris ale nevăzutei sfere cerești perfecte. Veți simți că spiritul dumneavoastră se înalță eliberat de forța de atracție gravitațională a acestei lumi.", "Și, precum bunul Milton Wright, poate veți ridica glasul și veți striga cu bucurie: „Spre înalturi, Tată, spre înalturi!”.", "Fie ca noi, toți, să căutăm și să găsim bucuria mai înaltă pe care o putem avea dedicându-ne viața Tatălui nostru Ceresc și Fiului Său Preaiubit. Aceasta este rugăciunea mea sinceră și binecuvântarea mea, în numele sacru al lui Isus Hristos, amin."]}, {"name": "Cuvintele contează", "verses": ["Frați, surori și prieteni din întreaga lume, sunt onorat să mă adresez acestui vast auditoriu, în care se află mulți membri ai Bisericii noastre și în care se află mulți prieteni și noi ascultători ai acestei transmisiuni a conferinței. Bine ați venit!", "Mesajele împărtășite de la acest pupitru sunt comunicate în cuvinte. Ele sunt rostite în engleză și traduse în aproape 100 de limbi. Baza este, întotdeauna, aceeași. Cuvinte. Și cuvintele contează foarte mult. Permiteți-mi să spun aceasta din nou. Cuvintele contează!", "Ele sunt temelia modului în care ne conectăm; ele reprezintă crezurile, principiile și perspectivele noastre. Uneori, rostim cuvinte; alteori, le ascultăm. Cuvintele stabilesc un ton. Ele dau glas gândurilor, sentimentelor și experiențelor noastre, cu rezultate bune sau rele.", "Din nefericire, cuvintele pot fi nechibzuite, pripite și dureroase. Odată rostite, nu le putem lua înapoi. Ele pot răni, pedepsi, doborî și duce chiar la acțiuni distrugătoare. Ele ne pot împovăra mult.", "Pe de altă parte, cuvintele pot sărbători victoria, pot fi pline de speranță și încurajatoare. Ele ne pot îndemna să reevaluăm, să o luăm de la capăt și să schimbăm direcția în care mergem. Cuvintele ne pot deschide mintea pentru adevăr.", "În acest sens, în primul rând și în mod special, cuvintele Domnului contează.", "În Cartea lui Mormon, profetul Alma și poporul său din vechea Americă au dus lupte nesfârșite cu cei care disprețuiau cuvântul lui Dumnezeu, își împietreau inima și își corupeau cultura. Cei credincioși ar fi putut lupta, dar Alma a spus: „Și acum, cum predicarea cuvântului avea o mare tendință să conducă poporul să facă ceea ce era drept – da, aceasta avusese un efect cu mult mai puternic asupra minților poporului, decât sabia sau orice altceva care li se întâmplase lor – de aceea, Alma a crezut de cuviință ca ei să pună la încercare virtutea cuvântului lui Dumnezeu”.", "„Cuvântul lui Dumnezeu” depășește toate celelalte forme de exprimare. Așa a fost de la crearea pământului, când Domnul a zis: „«Să fie lumină!» Și a fost lumină”.", "Salvatorul ne-a dat această asigurare menționată în Noul Testament: „Cerul și pământul vor trece, dar cuvintele Mele nu vor trece”.", "Și aceasta: „Dacă Mă iubește cineva, va păzi cuvântul Meu, și Tatăl Meu îl va iubi. Noi vom veni la el, și vom locui împreună cu el”.", "Și Maria, mama lui Isus, a lăsat această mărturie umilă: „Iată roaba Domnului; facă-mi-se după cuvintele tale”.", "Credința în cuvintele lui Dumnezeu și urmarea lor ne vor duce mai aproape de El. Președintele Russell M. Nelson a promis: „Dacă veți studia cuvintele Sale, capacitatea dumneavoastră de a deveni mai asemănători Lui va crește”.", "Nu vrem noi, toți, să fim, așa cum spune imnul, „mai binecuvântat [și sfânt] – să-Ți semăn Ție, [Salvator]”?", "Mi-l imaginez pe tânărul Joseph Smith în genunchi, ascultând cuvintele Tatălui său din Cer: „[Joseph,] Acesta este Fiul Meu Preaiubit. Ascultă-L!”.", "Noi „[Îl ascultăm]” în cuvintele scripturii, dar le lăsăm noi să rămână pe pagină, sau înțelegem că El ne vorbește nouă? Ne schimbăm noi?", "Noi „[Îl ascultăm]” în revelația personală și în îndemnurile de la Duhul Sfânt, în răspunsurile la rugăciuni și în acele momente în care doar Isus Hristos, prin puterea ispășirii Sale, ne poate ridica poverile, ne poate da iertare și pace și ne poate îmbrățișa „în brațele dragostei Lui”.", "În al doilea rând, cuvintele profeților contează.", "Profeții depun mărturie despre divinitatea lui Isus Hristos. Ei propovăduiesc Evanghelia Sa și arată dragostea Sa pentru toți. Eu depun mărturie că profetul nostru în viață, președintele Russell M. Nelson, ascultă și rostește cuvântul Domnului.", "Cuvintele președintelui Nelson sunt elocvente. Dânsul a spus: „Continuați să mergeți pe cărarea legămintelor”, „adunați-l pe Israel” , „lăsați-L pe Dumnezeu să aibă întâietate”, „clădiți punți de înțelegere”, „mulțumiți”, „măriți-vă credința în Isus Hristos”, „preluați controlul asupra mărturiei dumneavoastră” și „deveniți împăciuitori”.", "Recent, dânsul ne-a cerut să „gândim din perspectivă celestială”. Dânsul a spus: „Când vă confruntați cu o dilemă, gândiți din perspectivă celestială! Când sunteți încercați cu ispite, gândiți din perspectivă celestială! Când viața sau cei dragi vă dezamăgesc, gândiți din perspectivă celestială! Când cineva moare prematur, gândiți din perspectivă celestială.Când presiunile vieții se năpustesc asupra dumneavoastră, gândiți din perspectivă celestială! … Pe măsură ce gândiți din perspectivă celestială, inima dumneavoastră se va schimba treptat… veți privi încercările și opoziția într-o lumină nouă… [și] credința dumneavoastră va crește”.", "Când gândim din perspectivă celestială, vedem lucrurile „așa cum sunt ele într-adevăr și… așa cum ele într-adevăr vor fi”. În această lume împovărată de confuzie și dispute, noi, toți, avem nevoie de această perspectivă.", "Cu mult timp înainte de a deveni președinte al Bisericii, vârstnicul George Albert Smith a vorbit despre susținerea profetului și urmarea cuvintelor sale. El a spus: „Obligația pe care ne-o asumăm când ne ridicăm mâna… este una deosebit de sacră… Înseamnă… că noi îl vom sprijini; ne vom ruga pentru el; … și ne vom strădui să punem în practică instrucțiunile sale așa cum Domnul îl va îndruma”. Cu alte cuvinte, vom acționa cu sârguință potrivit cuvintelor profetului nostru.", "În calitate de unul dintre cei 15 profeți, văzători și revelatori susținuți ieri de Biserica noastră din întreaga lume, doresc să vă împărtășesc una dintre experiențele mele referitoare la susținerea profetului și îmbrățișarea cuvintelor sale. Pentru mine a fost precum a fost pentru profetul Iacov, care a relatat: „Am auzit glasul Domnului [vorbindu-mi prin cuvinte reale]”.", "Anul trecut, în luna octombrie, soția mea, Melanie, și cu mine ne aflam în Bangkok, Thailanda; eu mă pregăteam pentru dedicarea a ceea ce avea să fie al 185-lea templu al Bisericii. Pentru mine, însărcinarea a fost atât ceva uimitor, cât și ceva ce m-a făcut să simt umilință. Acesta a fost primul templu din sud-estul Asiei. A fost proiectat cu măiestrie – o structură cu șase etaje și nouă turle, „bine închegată”, pentru a fi o casă a Domnului. Luni de zile m-am gândit la dedicare. Ce mi s-a întipărit în suflet și în minte a fost că țara și templul au fost legănate în brațele profeților și apostolilor. Președintele Thomas S. Monson anunțase templul și președintele Nelson, dedicarea.", "Eu pregătisem rugăciunea de dedicare cu luni în urmă. Acele cuvinte sacre fuseseră traduse în 12 limbi. Eram pregătiți. Sau așa am crezut.", "În noaptea de dinaintea dedicării, am fost trezit din somn de un sentiment de neliniște, că trebuia să fac urgent ceva cu privire la rugăciunea de dedicare. Am încercat să ignor îndemnul, gândindu-mă că rugăciunea era cum trebuia. Dar Spiritul nu-mi dădea pace. Simțeam că lipseau anumite cuvinte și, prin plan divin, ele mi-au fost revelate și am inclus aceste cuvinte în rugăciune, aproape de sfârșit: „Fie ca noi să gândim din perspectivă celestială, lăsând Spiritul Tău să aibă întâietate în viața noastră și să ne străduim să fim împăciuitori întotdeauna”. Domnul îmi amintea să dau atenție cuvintelor profetului nostru în viață: „Gândiți din perspectivă celestială”, „lăsați Spiritul să aibă întâietate”, „străduiți-vă să fiți împăciuitori”. Cuvintele profetului contează pentru Domnul și pentru noi.", "În al treilea rând, și foarte importante, sunt cuvintele noastre. Credeți-mă, în lumea noastră plină de emoticoane, cuvintele noastre contează.", "Cuvintele noastre pot fi de sprijin sau mânie, de bucurie sau răutate, compasiune sau ignorare. În emoția momentului, cuvintele pot înțepa și pătrunde adânc și dureros în suflet – și pot rămâne acolo. Cuvintele noastre de pe internet, din mesajele text sau de pe rețelele de socializare prind o viață proprie. Așadar, fiți atenți ce spuneți și cum spuneți. În familia noastră, cuvintele noastre, în special cele adresate soților, soțiilor și copiilor, ne pot aduce împreună sau ne pot despărți.", "Permiteți-mi să sugerez trei expresii simple pe care le putem folosi pentru a îndepărta înțepătura momentelor grele și a neînțelegerilor, pentru a ne ridica și alina unii pe alții.", "„Mulțumesc.”", "„Îmi pare rău.”", "„Te iubesc.”", "Nu păstrați aceste expresii umile pentru un eveniment special sau o catastrofă. Folosiți-le des și sincer, pentru că ele arată considerație pentru alții. Conversația este devalorizată; nu urmați această tendință.", "Putem spune „mulțumesc” în lift, în parcare, la magazin, la birou, când ne aflăm la un rând sau cu vecinii ori prietenii noștri. Putem spune „îmi pare rău” când facem o greșeală, nu ne prezentăm la o întâlnire, uităm o zi de naștere sau vedem pe cineva că suferă. Putem spune „te iubesc” iar aceste cuvinte transmit mesajul „mă gândesc la tine”, „îmi pasă de tine”, „sunt aici când ai nevoie” sau „ești totul pentru mine”.", "Permiteți-mi să vă împărtășesc un exemplu personal. Soți, fiți atenți. Surori, vă va ajuta și pe dumneavoastră. Înainte de a primi însărcinarea mea cu timp deplin în Biserică, am călătorit mult pentru firma la care lucram. Eram plecat destul timp în locuri îndepărtate din lume. La sfârșitul zilei, oriunde mă aflam, sunam întotdeauna acasă. Când soția mea, Melanie, răspundea la telefon și eu îi spuneam cum sunt, conversația noastră ne conducea întotdeauna spre a spune: „Te iubesc”. În fiecare zi, acele cuvinte au servit drept ancoră pentru sufletul și comportamentul meu; m-au protejat împotriva planurilor rele. „Melanie, te iubesc” vorbește despre încrederea prețioasă dintre noi.", "Președinte Thomas S. Monson obișnuia să spună: „Există picioare de întărit, mâini de apucat, minți de încurajat, inimi de inspirat și suflete de salvat”. Spunând „mulțumesc”, „îmi pare rău”, „te iubesc” vom face aceste lucruri.", "Frați și surori, cuvintele contează.", "Eu promit că, dacă ne „[ospătăm] din cuvintele lui Hristos” care duc la salvare, cuvintele profetului nostru care ne îndrumă și încurajează și cuvintele noastre care spun cine suntem și ce ne este drag, puterile cerului se vor revărsa asupra noastră. „Cuvintele lui Hristos vă vor spune toate lucrurile pe care trebuie să le faceți.” Noi suntem copiii Tatălui Ceresc și El este Dumnezeul nostru și El Se așteaptă ca noi să vorbim „limba îngerilor” prin puterea Duhului Sfânt.", "Îl iubesc pe Domnul Isus Hristos. El este, în cuvintele lui Isaia din Vechiul Testament, „Minunat, Sfetnic, Dumnezeu tare, Părintele veșniciilor, Domn al păcii”. Și, așa cum a explicat apostolul Ioan, Hristos Însuși este „Cuvântul”.", "Despre aceasta, depun mărturie în calitate de apostol chemat în slujirea divină a Domnului – să declar cuvântul Său – și chemat să fiu martor special al Său. În numele Domnului Isus Hristos, amin."]}, {"name": "Rugați-vă Lui; El vă ascultă", "verses": ["Frați și surori, simt bucurie să urmez îndemnul de a mă adresa copiilor!", "Fete și băieți, oriunde v-ați afla în lume, doresc să vă împărtășesc ceva.", "Tatăl nostru Ceresc vă iubește! Sunteți copiii Săi! El vă cunoaște. El dorește să vă binecuvânteze. Mă rog din toată inima să simțiți dragostea Sa.", "Vă place să primiți daruri? Doresc să vă vorbesc despre un dar foarte special pe care Tatăl Ceresc vi l-a dat pentru a vă ajuta. Este darul rugăciunii. Ce binecuvântare este rugăciunea! Putem vorbi cu Tatăl Ceresc oricând, oriunde.", "Când Isus a fost pe pământ, El ne-a învățat să ne rugăm. El a spus: „Cereți și veți primi”.", "Pentru ce daruri vă puteți ruga? Sunt multe, dar astăzi doresc să împărtășesc trei.", "Rugați-vă să știți.", "Rugați-vă să creșteți.", "Rugați-vă să arătați.", "Să vorbim despre fiecare dintre ele!", "Ce trebuie să știți voi?", "Există un cântec despre rugăciune pe care copiii de la Societatea Primară îl cântă în întreaga lume. Începe cu o întrebare. Știți despre ce cântec este vorba? Dacă aș fi cu adevărat curajoasă, vi l-aș cânta!", "„Tată, în ceruri ești cu‑adevărat? Tu chiar auzi și răspunzi când ești întrebat?”", "Cum puteți ști că Tatăl Ceresc este cu adevărat în ceruri, deși nu-L puteți vedea?", "Președintele Russell M. Nelson v-a invitat să vă „[revărsați] inima înaintea Tatălui [vostru] Ceresc… Și, apoi, [să] ascultați!”. Ascultați ce simțiți în inima voastră și ce gânduri vă vin în minte.", "Tatăl Ceresc are un trup glorificat din carne și oase și este Tatăl spiritului vostru. Deoarece Tatăl Ceresc are toată puterea și știe toate lucrurile, El îi poate vedea pe toți copiii Săi și poate asculta și răspunde la fiecare rugăciune. Puteți ajunge să cunoașteți voi înșivă că El este acolo și că El vă iubește.", "Când știți că Tatăl Ceresc este real și că vă iubește, puteți trăi având curaj și speranță! „[Rugați-vă] Lui; El [vă] ascultă… El [vă] aude”.", "V-ați simțit vreodată singuri? Într-o zi, când nepoata noastră Ashley avea șase ani, ea era singura care nu avea un prieten cu care să se joace la locul de joacă de la școală. În timp ce stătea acolo, simțindu-se neimportantă și nevăzută, i-a venit în minte un gând anume: „Stai! Nu sunt singură! Îl am pe Hristos!”. Ashley a îngenuncheat chiar în mijlocul terenului de joacă, și-a încrucișat brațele și s-a rugat Tatălui Ceresc. În momentul în care și-a deschis ochii, o fată de vârsta ei stătea lângă ea întrebând-o dacă dorea să se joace. Ashley a ajuns să știe: „Suntem importanți pentru Domnul și nu suntem niciodată cu adevărat singuri”.", "Uneori, poate doriți să știți de ce se întâmplă ceva greu în viața voastră sau de ce nu ați primit o binecuvântare pentru care v-ați rugat. Adesea, cea mai bună întrebare de adresat Tatălui Ceresc nu este de ce, ci, mai bine, ce să fac și ce să învăț.", "Vă amintiți când Nefi și familia lui erau flămânzi în timp ce călătoreau în pustiu? Când Nefi și frații lui s-au dus să vâneze pentru a avea hrană, Nefi și-a rupt arcul. Dar el nu a întrebat de ce.", "Nefi a făcut un arc nou și l-a întrebat pe tatăl său, Lehi, unde putea să meargă să facă rost de hrană. Lehi s-a rugat și Domnul le-a arătat unde putea merge Nefi. Tatăl Ceresc vă va îndruma când Îl veți întreba ce puteți face și ce puteți învăța.", "Tatăl Ceresc dorește să vă ajute să creșteți! El ne iubește atât de mult, încât L-a trimis pe Fiul Său, Isus Hristos, pentru a ne arăta cum să trăim. Isus a suferit, a murit și a înviat pentru ca noi să putem fi iertați de păcatele noastre și să creștem pentru a deveni mai asemănători Lui.", "Doriți să creșteți în răbdare sau onestitate? Doriți să creșteți în dezvoltarea unei îndemânări? Poate că sunteți timizi și doriți să creșteți în curaj. „[Rugați-vă] Lui; El [vă] ascultă!” Prin Spiritul Său, inima voastră se poate schimba și puteți primi tărie.", "Noul meu prieten, Jonah, a scris: „Deseori, sunt neliniștit în drum spre școală dimineața. Îmi fac griji cu privire la diverse lucruri, cum ar fi faptul de a întârzia, a uita ceva și a da teste. De la 10 ani, am început să spun rugăciuni în timp ce mama mă duce spre școală. Cer ajutorul de care am nevoie și mă rog și pentru familia mea. Mă gândesc, de asemenea, la lucrurile pentru care sunt recunoscător. [Faptul de a mă ruga Tatălui Ceresc] m-a ajutat. Uneori, nu simt alinarea chiar când cobor din mașină, dar, până ajung în clasă, mă simt liniștit”.", "Credința lui Jonah crește pe măsură ce se roagă zilnic și, apoi, merge înainte.", "Vă puteți ruga pentru ajutor să arătați dragostea Tatălui Ceresc față de alții. Prin Spiritul Său, Tatăl Ceresc vă va ajuta să observați pe cineva care este trist pentru a-l putea alina. El vă poate ajuta să arătați dragostea Sa iertând pe cineva. El vă poate da curajul să slujiți cuiva și să-i împărtășiți că este un copil al lui Dumnezeu. Îi puteți ajuta pe alții să ajungă să-I cunoască și să-I iubească pe Isus și pe Tatăl Ceresc așa cum faceți voi.", "Toată viața m-am rugat ca tatăl meu să devină membru al Bisericii lui Isus Hristos a Sfinților din Zilele din Urmă. Chiar și când eram tânără fată, știam câte binecuvântări putea primi el. Familia noastră putea primi binecuvântările faptului de a fi pecetluită pentru eternitate. Membrii familiei mele, prietenii mei și cu mine ne rugam deseori pentru el, dar el nu s-a alăturat Bisericii. Tatăl Ceresc nu forțează pe nimeni să facă o alegere. El ne poate trimite răspunsuri la rugăciunile noastre în alte moduri.", "Când am fost suficient de mare, mi-am primit binecuvântarea patriarhală. În binecuvântare, patriarhul mi-a spus că cel mai bun lucru pe care îl puteam face pentru a-mi ajuta familia să fie împreună în cer era să fiu un exemplu privind Evanghelia lui Isus Hristos. Puteam să fac aceasta!", "Tatăl meu a trăit până la 86 de ani. La cinci zile după ce a murit, am avut un sentiment sacru de bucurie. Tatăl Ceresc mi-a spus, prin Spiritul Său, că tatăl meu dorea să primească binecuvântările Evangheliei lui Isus Hristos! Nu voi uita niciodată ziua în care am îngenuncheat în jurul altarului, în templu, cu sora și frații mei pentru a fi pecetluiți cu părinții noștri. Am început să mă rog pentru această binecuvântare când eram la Societatea Primară și am primit-o când eram bunică.", "Poate că vă rugați pentru a primi binecuvântări pentru familia voastră și pentru alții pe care îi iubiți. Nu renunțați! Tatăl Ceresc vă va arăta ce puteți face.", "Împărtășiți Tatălui Ceresc ce este în inima voastră. Pe măsură ce Îi cereți cu sinceritate ajutorul, veți primi Spiritul Său pentru a vă îndruma. Rugăciunea spusă în fiecare zi vă va umple cu dragoste față de Tatăl Ceresc și Isus Hristos. Acest lucru vă va ajuta să doriți să-I urmați toată viața!", "Imaginați-vă ce s-ar întâmpla dacă toți copiii din Africa, America de Sud, Asia, Europa, America de Nord și Australia s-ar ruga în fiecare zi! Întreaga lume ar fi binecuvântată cu o mai mare măsură din dragostea lui Dumnezeu!", "Vă invit să vă rugați să știți că Tatăl Ceresc este în ceruri, să vă rugați să creșteți pentru a deveni ca El și să vă rugați să arătați dragostea Sa față de alții. Știu că El trăiește și vă iubește. „[Rugați-vă] Lui; El [vă] ascultă.” În numele sacru al lui Isus Hristos, amin."]}, {"name": "Puternicul și virtuosul tipar repetitiv al doctrinei lui Hristos", "verses": ["Cu ani în urmă, soția mea Ruth, fiica noastră Ashley și cu mine ne-am alăturat altor turiști într-o excursie cu caiacul în statul Hawaii din Statele Unite. Caiacul este o ambarcațiune joasă, foarte aproape de suprafața apei, asemenea canoei, în care vâslașul stă cu fața către direcția de deplasare și folosește o padelă cu două capete pentru a trage din față către spate pe o parte și, apoi, pe cealaltă. Planul era să vâslim până la două insule mici, lângă Oahu și, apoi, înapoi. Eram încrezător deoarece, când eram tânăr, am mers cu caiacul pe lacuri de munte. Îngâmfarea nu este niciodată de bun augur, nu-i așa?", "Ghidul nostru ne-a dat instrucțiuni și ne-a arătat caiacele pentru ocean pe care urma să le folosim. Erau diferite de cele pe care le-am vâslit înainte. Trebuia să stau pe caiac, nu în el. Când m-am urcat pe caiac, centrul meu de greutate era mai sus decât eram obișnuit și stabilitatea mea pe apă era mai mică.", "La început, am vâslit mai repede decât Ruth și Ashley. După un timp, eram mult în fața lor. Deși eram mândru de ritmul meu eroic, m-am oprit din vâslit și le-am așteptat să mă ajungă din urmă. Un val mare – de aproximativ 13 centimetri – mi-a lovit caiacul din lateral și m-a răsturnat în apă. Până când am întors caiacul în poziția firească și m-am chinuit să mă urc din nou pe el, Ruth și Ashley trecuseră pe lângă mine, dar eu gâfâiam prea tare ca să reîncep să vâslesc. Înainte să-mi pot trage sufletul, un alt val, acesta cu adevărat uriaș – de cel puțin 20 de centimetri – mi-a lovit caiacul și m-a răsturnat din nou. În momentul în care am reușit să-mi întorc caiacul în poziția corectă, abia mai puteam respira și mă temeam că nu voi putea să mă urc pe el.", "Văzându-mi situația, ghidul a vâslit către mine și mi-a ținut caiacul, ceea ce m-a ajutat să mă urc mai ușor. Când a văzut că încă respiram prea greu pentru a vâsli singur, a legat o frânghie de remorcare de caiacul meu și a început să vâslească trăgându-mă după el. În scurt timp, mi-am recăpătat respirația și am început să vâslesc singur, în mod corespunzător. A dezlegat frânghia și eu am ajuns pe prima insulă fără ajutor suplimentar. La sosire, m-am prăbușit pe nisip, epuizat.", "După ce grupul s-a odihnit, ghidul mi-a spus încet: „Domnule Renlund, dacă veți continua doar să vâsliți, păstrându-vă avântul, cred că veți fi bine”. I-am urmat sfatul în timp ce am vâslit spre a doua insulă și, apoi, înapoi la punctul nostru de plecare. De două ori ghidul a vâslit către mine și mi-a spus că mă descurc „foarte bine”. Valuri chiar mai mari mi-au lovit caiacul din lateral, dar nu m-am răsturnat.", "Vâslind caiacul în mod constant, am menținut avântul și m-am deplasat înainte, atenuând efectul valurilor care mă loveau din lateral. Același principiu este valabil și în viața noastră spirituală. Devenim vulnerabili atunci când încetinim și, mai ales, când ne oprim. Dacă ne menținem avântul spiritual „vâslind” continuu către Salvator, suntem mai în siguranță și mai apărați, deoarece viața noastră eternă depinde de credința noastră în El.", "Avântul spiritual este creat „de-a lungul vieții pe măsură ce noi îmbrățișăm, în repetate rânduri, doctrina lui Hristos”. Președintele Russell M. Nelson ne-a învățat că a face acest lucru are ca rezultat „cel mai puternic, virtuos tipar repetitiv”. Într-adevăr, elementele doctrinei lui Hristos – cum ar fi credința în Domnul Isus Hristos, pocăința, intrarea într-o relație de legământ cu Domnul prin botez, primirea darului Duhului Sfânt și îndurarea până la sfârșit – nu sunt menite să fie trăite ca evenimente unice, bifate o singură dată. Îndeosebi „îndurarea până la sfârșit” nu este un pas separat în doctrina lui Hristos – ca și cum am finaliza primele patru elemente și, apoi, ne-am ghemui, am scrâșni din dinți și am aștepta să murim. Nu, îndurarea până la sfârșit înseamnă să punem în practică, în mod repetat și iterativ, celelalte elemente ale doctrinei lui Hristos creând „cel mai puternic, virtuos tipar repetitiv” pe care l-a descris președintele Nelson.", "În mod repetat înseamnă că punem în practică elementele doctrinei lui Hristos din nou și din nou de-a lungul vieții noastre. În mod iterativ înseamnă că noi clădim pe fiecare repetare și ne îmbunătățim cu fiecare repetare. Chiar dacă repetăm elementele, nu înseamnă că doar ne învârtim în cerc fără a avea o traiectorie către înainte. De fapt, ne apropiem mai mult de Isus Hristos de fiecare dată când trecem prin acest tipar repetitiv.", "Avântul implică atât viteză, cât și direcție. Dacă aș fi vâslit caiacul cu putere în direcția greșită, aș fi putut crea un avânt considerabil, dar nu aș fi ajuns la destinația dorită. În același fel, în viață, trebuie să „vâslim” către Salvator pentru a veni la El.", "Credința noastră în Isus Hristos trebuie hrănită zilnic. Este hrănită pe măsură ce ne rugăm zilnic, studiem zilnic din scripturi, cugetăm zilnic asupra bunătății lui Dumnezeu, ne pocăim zilnic și urmăm zilnic îndemnurile Duhului Sfânt. Așa cum nu este sănătos să amânăm consumarea tuturor alimentelor până duminica și, apoi, să ne îndopăm cu necesarul săptămânal de elemente nutritive, tot așa nu este sănătos din punct de vedere spiritual să ne limităm comportamentul care ne hrănește mărturia la o zi pe săptămână.", "Când ne asumăm răspunderea în ceea ce privește propria mărturie, prindem avânt spiritual și, treptat, ne dezvoltăm o credință fundamentală în Isus Hristos, iar doctrina lui Hristos devine elementul central al scopului vieții. De asemenea, avântul clădește pe măsură ce ne străduim să ne supunem legilor lui Dumnezeu și ne pocăim. Pocăința este plină de bucurie și ne permite să învățăm din greșelile noastre, acesta fiind modul în care progresăm etern. Vom avea, fără îndoială, momente în care ne vom răsturna în caiacele noastre și vom fi în ape adânci. Prin pocăință, putem să ne întoarcem deasupra și să continuăm, indiferent de câte ori ne-am răsturnat. Lucrul important este acela că nu renunțăm.", "Următorul element al doctrinei lui Hristos este botezul, care include botezul cu apă și, prin intermediul confirmării, botezul cu Duhul Sfânt. Deși botezul este un eveniment de care avem parte o singură dată, ne reînnoim, în mod repetat, legământul făcut la botez atunci când luăm din împărtășanie. Împărtășania nu înlocuiește botezul, dar leagă primele elemente ale doctrinei lui Hristos – credința și pocăința – cu primirea Duhului Sfânt. Când luăm cu conștiinciozitate din împărtășanie, Îl invităm pe Duhul Sfânt în viața noastră, la fel ca atunci când am fost botezați și confirmați. Pe măsură ce ținem legământul descris în rugăciunile de împărtășanie, Duhul Sfânt devine însoțitorul nostru.", "Pe măsură ce Duhul Sfânt exercită o influență mai mare în viața noastră, ne dezvoltăm, în mod progresiv și iterativ, însușiri asemănătoare celor ale lui Hristos. În inima noastră au loc schimbări. Înclinarea noastră de a face rău scade. Înclinarea noastră de a face bine crește până când dorim doar „să facem bine neîncetat”. Și, astfel, avem acces la puterea cerească de care avem nevoie pentru a îndura până la sfârșit. Credința noastră a crescut și suntem pregătiți să repetăm, din nou, puternicul și virtuosul tipar repetitiv.", "De asemenea, avântul spiritual către înainte ne propulsează să facem mai multe legăminte cu Dumnezeu în casa Domnului. Legămintele multiple ne apropie de Hristos și ne leagă mai puternic de El. Prin aceste legăminte, avem mai mult acces la puterea Sa. Să fiu clar, legămintele făcute la botez și cele făcute în templu nu sunt, ele însele, în sine, sursa puterii. Sursa puterii sunt Domnul Isus Hristos și Tatăl nostru Ceresc. A face legăminte și a le ține creează o cale prin care puterea Lor ajunge în viața noastră. Pe măsură ce trăim potrivit acestor legăminte, vom deveni, în cele din urmă, moștenitori a tot ceea ce are Tatăl Ceresc. Avântul rezultat din trăirea potrivit doctrinei lui Hristos nu numai că alimentează cu putere transformarea naturii noastre divine în destinul nostru etern, ci ne și motivează să-i ajutăm pe alții în moduri potrivite.", "Gândiți-vă cum m-a ajutat ghidul expediției după ce m-am răsturnat cu caiacul. El nu mi-a strigat de departe o întrebare nefolositoare, cum ar fi: „Domnule Renlund, ce căutați în apă?”. El nu a vâslit către mine și nu m-a dojenit spunând: „Domnule Renlund, nu v-ați afla în această situație dacă ați avea o condiție fizică mai bună”. El nu a început să-mi tragă caiacul în timp ce eu tocmai încercam să mă urc pe el. Și nu m-a corectat în fața grupului. În schimb, mi-a oferit ajutorul de care aveam nevoie atunci când am avut nevoie. Mi-a dat sfaturi când am fost receptiv. Și s-a abătut din drum pentru a mă încuraja.", "Când îi păstorim pe alții, nu trebuie să adresăm întrebări nefolositoare sau să afirmăm ceea ce este evident. Cei mai mulți dintre oamenii care se confruntă cu greutăți își cunosc situația. Noi nu trebuie să-i judecăm; judecata noastră nu este nici utilă, nici binevenită și, de cele mai multe ori, nu se bazează pe toate informațiile.", "Faptul de a ne compara cu alții ne poate conduce la greșeli dăunătoare, mai ales dacă noi concluzionăm că suntem mai neprihăniți decât cei care se confruntă cu greutăți. O astfel de comparație este ca și cum te-ai scufunda fără scăpare într-o apă adâncă de trei metri, ai vedea pe altul scufundându-se fără scăpare într-o apă adâncă de patru metri, l-ai judeca pe el ca fiind un păcătos mai mare și te-ai simți bine în legătură cu propria persoană. Noi, toți, ne confruntăm cu greutăți, fiecare în felul nostru. Niciunul dintre noi nu câștigă salvarea. Niciodată n-am putea. Iacov, din Cartea lui Mormon, ne-a învățat: „Aduceți-vă aminte, după ce [ne-am] împăcat cu Dumnezeu, că numai în și prin harul lui Dumnezeu [putem] să [fim] salvați”. Noi, toți, avem nevoie de ispășirea infinită a Salvatorului, nu doar de o parte din ea.", "Avem, cu adevărat, nevoie de toată compasiunea, empatia și dragostea noastră când interacționăm cu cei din jurul nostru. Cei care se confruntă cu greutăți, „trebuie să simtă dragostea pură a lui Isus Hristos reflectată în cuvintele și faptele [noastre]”. Când păstorim, îi încurajăm des pe alții și oferim ajutor. Chiar dacă cineva nu este receptiv, continuăm să-l păstorim în măsura în care ne permite. Salvatorul ne-a învățat: „Unuia ca el trebuie să continuați voi să-i slujiți; căci voi nu știți dacă ei nu se vor întoarce și se vor pocăi și vor veni la Mine cu toată inima, iar Eu îi voi tămădui; iar voi să fiți mijlocul prin care salvarea să le fie adusă lor”. Sarcina Salvatorului este să vindece. Sarcina noastră este să iubim – să iubim și să păstorim în așa fel, încât alții să fie atrași către Isus Hristos. Acesta este unul dintre roadele puternicului și virtuosului tipar al doctrinei lui Hristos.", "Vă invit să trăiți, în mod repetat, iterativ și voit potrivit doctrinei lui Hristos și să-i ajutați pe alții pe drumul lor. Eu depun mărturie că doctrina lui Hristos este elementul central al planului Tatălui Ceresc; la urma urmei, este doctrina Sa. Pe măsură ce ne exercităm credința în Isus Hristos și în ispășirea Sa, suntem propulsați de-a lungul cărării legămintelor și motivați să-i ajutăm pe alții să devină ucenici credincioși ai lui Isus Hristos. Putem deveni moștenitori în împărăția Tatălui Ceresc, care este punctul culminant al faptului de a trăi, cu credincioșie, potrivit doctrinei lui Hristos. În numele lui Isus Hristos, amin."]}, {"name": "Încredeți-vă în Domnul", "verses": ["În familia noastră, ne jucăm uneori un joc pe care îl numim „exercițiul de încredere nebună”. Poate că l-ați jucat și dumneavoastră. Doi oameni stau, unul după altul, la mică distanță unul de celălalt. La semnalul persoanei din spate, persoana din față se lasă pe spate în brațele întinse ale prietenului ei.", "Încrederea este temelia tuturor relațiilor. Întrebarea de la începutul oricărei relații este: „Pot să am încredere în cealaltă persoană?”. O relație se formează numai atunci când oamenii sunt dornici să se încreadă unii în alții. Nu este o relație dacă o persoană are încredere totală, dar cealaltă, nu.", "Fiecare dintre noi este un fiu iubit sau o fiică iubită de spirit ai unui Tată Ceresc iubitor. Dar, deși genealogia spirituală oferă o temelie, ea, în sine, nu creează o relație plină de însemnătate cu Dumnezeu. O relație poate fi clădită doar când alegem să ne încredem în El.", "Tatăl Ceresc dorește să clădească o relație apropiată și personală cu fiecare dintre copiii Săi de spirit. Isus a exprimat această dorință când S-a rugat „ca toți să fie una, cum tu, Tată, ești în Mine, și eu în Tine; ca, și ei să fie una în Noi”. Relația pe care Dumnezeu o caută cu fiecare copil de spirit este una atât de apropiată și personală, încât El să poată împărtăși tot ce are El și tot ce este El. Acel fel de relație profundă și de durată se poate dezvolta doar când este clădită pe încredere perfectă și completă.", "În ceea ce-L privește, Tatăl Ceresc a lucrat de la început pentru a transmite încrederea Sa absolută în potențialul divin al fiecăruia dintre copiii Săi. Încrederea stă la baza planului pe care El l-a prezentat pentru creșterea și progresul nostru, înainte de venirea noastră pe pământ. El avea să ne învețe legi eterne, să creeze un pământ, să ne ofere trupuri muritoare, să ne ofere darul de a alege pentru noi înșine și să ne permită să învățăm și să creștem făcând propriile alegeri. El dorește ca noi să alegem să urmăm legile Sale și să ne întoarcem să ne bucurăm de viața eternă alături de El și de Fiul Său.", "Știind că nu vom face mereu alegeri bune, El a pregătit, de asemenea, o cale pentru noi de a scăpa de consecințele alegerilor greșite. El ne-a dat un Salvator – Fiul Său, Isus Hristos – pentru a ispăși pentru păcatele noastre și a ne face curați, din nou, cu condiția să ne pocăim. El ne invită să folosim cu regularitate darul prețios al pocăinței.", "Fiecare părinte știe cât de greu este să ai suficientă încredere într-un copil, încât să-l lași să ia singur hotărâri, mai ales când părintele știe că acel copil va face, probabil, greșeli și va suferi ca urmare a acestui lucru. Totuși, Tatăl Ceresc ne permite să facem alegerile care ne vor ajuta să ne îndeplinim potențialul divin! După cum ne-a învățat vârstnicul Dale G. Renlund: „Obiectivul [Său] în ceea ce privește creșterea și educarea copiilor Săi nu este ca ei să facă ceea ce este drept, ci să aleagă să facă ceea ce este drept și, în cele din urmă, să devină ca El”.", "În pofida încrederii lui Dumnezeu în noi, relația noastră cu El va crește doar în măsura în care suntem dornici să ne punem încrederea în El. Provocarea vine din faptul că noi trăim într-o lume decăzută și cu toții am avut parte de trădarea încrederii din cauza necinstei, manipulării, constrângerii sau a altor circumstanțe. Odată trădați, s-a putea să ne fie greu să ne încredem din nou. Aceste experiențe negative legate de încrederea în muritori imperfecți ne pot influența chiar și dorința de a ne încrede într-un Tată Ceresc perfect.", "În urmă cu mai mulți ani, doi prieteni de-ai mei, Leonid și Valentina, și-au exprimat interesul în a deveni membri ai Bisericii. Când a început să învețe Evanghelia, lui Leonid i-a fost greu să se roage. Înainte, în viața sa, Leonid suferise din cauza manipulării și controlului exercitate de către superiori și ajunsese să nu mai aibă încredere în cei cu autoritate. Aceste experiențe i-au afectat capacitatea de a-și deschide inima și a-și exprima sentimentele personale Tatălui Ceresc. Cu timpul și cu ajutorul studiului, Leonid a dobândit o înțelegere mai bună despre caracterul lui Dumnezeu și a trăit experiențe în care a simțit dragostea lui Dumnezeu. În final, rugăciunea a devenit un mod firesc pentru el de a-și exprima mulțumirile și dragostea pe care o simțea față de Dumnezeu. Încrederea lui mai mare în Dumnezeu, i-a condus în cele din urmă pe el și pe Valentina să intre în legăminte sacre pentru a-și întări relația cu Dumnezeu și unul cu celălalt.", "Dacă pierderea anterioară a încrederii vă împiedică să vă încredeți în Dumnezeu, vă rog să urmați exemplul lui Leonid. Continuați, cu răbdare, să învățați mai multe despre Tatăl Ceresc, caracterul Său, însușirile Sale și scopurile Sale. Căutați să trăiți experiențe în care să simțiți dragostea și puterea Sa în viața dumneavoastră și consemnați-le. De la profetul nostru în viață, președintele Russell M. Nelson, am aflat următoarele: Cu cât învățăm mai mult despre Dumnezeu, cu atât ne va fi mai ușor să ne încredem în El.", "Uneori, cel mai bun mod de a învăța să avem încredere în Dumnezeu este, pur și simplu, să ne încredem în El. Precum în „exercițiul de încredere nebună”, uneori trebuie doar să fim dornici să ne lăsăm pe spate și să-I permitem să ne prindă. Viață noastră muritoare este un test. Încercările care ne depășesc capacitatea apar deseori. Când înțelegerea și cunoașterea ne sunt insuficiente, căutăm, în mod firesc, ajutor din alte surse. Într-o lume saturată de informații, vom găsi nu puține surse care să promoveze soluțiile lor la încercările noastre. Totuși, un sfat simplu, nemuritor, din Proverbele este cea mai bună povață: „Încrede-te în Domnul din toată inima ta”. Ne arătăm încrederea în Dumnezeu întorcându-ne, mai întâi, către El când ne confruntăm cu încercările vieții.", "După ce am terminat facultatea de drept în Utah, familia noastră s-a confruntat cu importanta decizie referitoare la unde aveam să lucrăm și să ne stabilim căminul. După ce ne-am sfătuit unul cu altul și cu Domnul, ne-am simțit îndrumați să ne mutăm familia în estul Statelor Unite, departe de părinți, frați și surori. Inițial, lucrurile au mers bine și am simțit că hotărârea noastră este confirmată. Dar, apoi, lucrurile s-au schimbat. La firma de avocatură, a fost o reducere de personal și m-am confruntat cu perspectiva pierderii locului de muncă și a asigurării medicale exact în momentul în care fiica noastră Dora s-a născut având probleme medicale grave și nevoi speciale pe termen lung. În timp ce mă confruntam cu aceste încercări, am primit o chemare de a sluji care necesita mult timp și dedicare.", "Nu mai avusesem niciodată o astfel de încercare și eram copleșit. Am început să pun sub semnul întrebării hotărârea pe care o luasem și confirmarea pe care o simțisem. Ne încrezuserăm în Domnul și lucrurile ar fi trebuit să meargă bine. Mă lăsasem pe spate și acum părea că nimeni nu avea să mă prindă.", "Într-o zi, cuvintele „Nu întreba de ce; întreabă ce doresc să înveți tu” mi-au venit deslușit în minte și în inimă. Acum, eram și mai confuz. Chiar în momentul în care aveam dificultăți din cauza hotărârii mele anterioare, Dumnezeu mă invita să am și mai multă încredere în El. Privind înapoi, acesta a fost un moment critic în viața mea – a fost momentul în care am înțeles că cel mai bun mod de a învăța să mă încred în Dumnezeu era, pur și simplu, să mă încred în El. În săptămânile care au urmat, am privit cu uimire cum Domnul a dezvăluit, în mod miraculos, planul Său pentru a ne binecuvânta familia.", "Profesorii și antrenorii buni știu că progresul intelectual și întărirea fizică pot avea loc numai când mintea și mușchii sunt supuși unui efort. În mod asemănător, Dumnezeu ne invită să progresăm având încredere în îndrumarea Sa spirituală în timpul experiențelor care ne pun la încercare sufletul. Prin urmare, putem fi siguri că, indiferent de încrederea pe care am demonstrat-o în Dumnezeu în trecut, ne așteaptă o altă experiență care ne pune la încercare încrederea. Dumnezeu Se concentrează asupra creșterii și progresului nostru. El este Învățătorul Suprem, antrenorul desăvârșit care ne pune la încercare mereu pentru a ne ajuta să realizăm mai mult din potențialul nostru divin. Acest lucru va include întotdeauna o invitație viitoare de a ne încrede în El puțin mai mult.", "Cartea lui Mormon ne învață modelul folosit de Dumnezeu de a ne pune la încercare cu scopul de a clădi relații puternice cu El. În Vino și urmează-Mă, am studiat recent despre modul în care încrederea lui Nefi în Dumnezeu a fost testată când lui și fraților lui li s-a poruncit să se întoarcă la Ierusalim pentru a obține plăcile de alamă. După ce încercările lor inițiale au eșuat, frații săi au renunțat și au fost gata să se întoarcă fără plăci. Dar Nefi a ales să-și pună toată încrederea în Domnul și a avut succes în a obține plăcile. Acea experiență a întărit, probabil, încrederea lui Nefi în Dumnezeu când arcul lui s-a rupt și familia se confrunta cu foamete în pustiu. Din nou, Nefi a ales să se încreadă în Dumnezeu și familia a fost salvată. Aceste experiențe succesive i-au oferit lui Nefi și mai multă încredere în Dumnezeu pentru sarcina imensă care avea să-i pună la încercare încrederea și pe care avea s-o înfrunte curând – aceea de a construi o corabie.", "Prin aceste experiențe, Nefi și-a întărit relația cu Dumnezeu încrezându-se în El în mod consecvent și continuu. Dumnezeu folosește același tipar cu noi. El ne face invitații personale de a ne întări și aprofunda încrederea în El. De fiecare dată când acceptăm și acționăm potrivit invitației, încrederea noastră în Dumnezeu crește. Dacă ignorăm sau refuzăm invitația, progresul nostru se oprește până când suntem gata să acționăm potrivit noii invitații.", "Vestea bună este că, indiferent de încrederea pe care am ales sau nu să ne-o punem în Dumnezeu în trecut, putem alege să avem încredere în Dumnezeu astăzi și în fiecare zi de acum înainte. Vă promit că, de fiecare dată când facem acest lucru, Dumnezeu va fi acolo să ne prindă și relația noastră de încredere va deveni din ce în ce mai puternică până în ziua în care vom deveni una cu El și cu Fiul Său. Atunci, vom putea declara ca Nefi: „O, Doamne, m-am încrezut în Tine și mă voi încrede în Tine întotdeauna”. În numele lui Isus Hristos, amin."]}, {"name": "Intenția lui Dumnezeu este să vă aducă acasă", "verses": ["Doresc să-mi exprim recunoștința pentru rugăciunile pe care le-ați oferit în timp ce am început procesul de adaptare la chemarea, primită prin președintele Nelson, de a sluji în calitate de apostol al Domnului Isus Hristos. Probabil vă puteți imagina cât de umil m-am simțit și că aceasta a fost o perioadă extraordinară de schimbare și autoexaminare atentă. Cu toate acestea, este, desigur, o mare onoare să-I slujesc Salvatorului, în orice responsabilitate, și să fiu implicat alături de dumneavoastră în împărtășirea veștilor bune ale Evangheliei Sale pline de speranță.", "Mai mult decât atât, s-a spus că în spatele fiecărui apostol nou stă o soacră uimită. Nu știu dacă acest lucru chiar a fost spus în momentul de față, dar în acest caz, cu siguranță ar fi putut fi spus. Și bănuiesc că faptul că soacra mea nu mai este printre noi nu reduce deloc uimirea ei.", "Acum câteva luni, când soția mea și cu mine vizitam o altă țară cu diferite însărcinări în cadrul Bisericii, m-am trezit într-o dimineață devreme și m-am uitat cu privirea încețoșată pe fereastra hotelului nostru. Jos, pe strada aglomerată, am văzut că fusese pusă o barieră și un polițist se afla în zonă pentru a întoarce mașinile care ajungeau la acea barieră. La început, doar câteva mașini au circulat pe acolo și au fost întoarse din drum. Dar, pe măsură ce timpul trecea și traficul creștea, au început să se formeze coloane de mașini.", "De sus, de la fereastră, am privit cum polițistul părea să fie mulțumit de puterea sa de a bloca traficul și de a întoarce oamenii din drum. De fapt, el părea să se miște vioi, de parcă ar fi început să danseze de fericire, în timp ce fiecare mașină se apropia de barieră. Când vreun șofer era frustrat din cauza barierei, polițistul nu părea să fie de ajutor sau înțelegător. El doar dădea din cap în mod repetat și indica spre direcția opusă.", "Prietenii mei, semenii mei ucenici pe drumul vieții muritoare, planul minunat al Tatălui nostru, chiar planul Său „fabulos” este menit să vă aducă acasă, nu să vă țină afară. Nimeni nu a pus o barieră și nu a trimis pe cineva acolo pentru a vă întoarce din drum și a vă îndepărta. De fapt, este exact invers. Dumnezeu caută neîncetat să vă aibă alături de El. El „dorește ca toți copiii Săi să aleagă să se întoarcă la El” și folosește toate mijloacele posibile pentru a vă aduce înapoi.", "Tatăl nostru iubitor a supravegheat crearea acestui pământ cu scopul precis de a ne oferi, dumneavoastră și mie, ocazia de a avea experiențele de perfecționare și purificare din viața muritoare, șansa de a ne folosi libertatea morală de a alege oferită de Dumnezeu pentru a-L alege pe El, pentru a învăța și a progresa, a face greșeli, a ne pocăi, a-L iubi pe Dumnezeu și pe aproapele nostru și, într-o zi, să ne întoarcem acasă la El.", "El L-a trimis pe prețiosul Său Fiu Preaiubit în această lume decăzută pentru a trăi întreaga experiență umană, pentru a oferi restului copiilor Săi un exemplu de urmat și pentru a ispăși și mântui. Mărețul dar ispășitor al lui Hristos îndepărtează toate barierele morții fizice și spirituale care ne-ar putea despărți de căminul nostru etern.", "Totul în planul Tatălui pentru copiii Săi preaiubiți este menit să îi aducă pe toți acasă.", "Cum numesc mesagerii lui Dumnezeu, profeții Săi, acest plan în scripturile restaurării? Ei îl numesc planul mântuirii, planul milei, marele plan al fericirii și planul salvării care este pentru toți, „prin sângele Singurului Meu Născut”.", "Intenția mărețului plan al fericirii întocmit de Tatăl este de a vă oferi fericirea aici, acum și în eternități. Nu este de a vă îngrădi fericirea și a vă face, în schimb, să vă îngrijorați și să vă temeți.", "Intenția planului mântuirii întocmit de Tatăl este, de fapt, de a vă oferi mântuirea, fiind salvați prin suferințele și moartea lui Isus Hristos, eliberați din robia păcatului și morții. Nu este de a vă lăsa așa cum sunteți.", "Intenția planului milei întocmit de Tatăl este de a vă oferi milă pe măsură ce vă întoarceți către El și vă cinstiți legământul de loialitate față de El. Nu este de a ne refuza mila și a provoca durere și suferință.", "Intenția planului salvării întocmit de Tatăl este, de fapt, de a vă oferi salvarea în împărăția gloriei celestiale, pe măsură ce primiți „mărturia despre Isus” și Îi oferiți sufletul dumneavoastră întreg. Nu este de a vă ține afară.", "Înseamnă aceasta că totul este permis în ceea ce privește modul în care ne trăim viața? Că modul în care alegem să ne folosim libertatea de a alege nu contează? Că putem accepta sau respinge poruncile lui Dumnezeu? Nu, bineînțeles că nu! Cu siguranță, una dintre cele mai consecvente invitații și rugăminți ale lui Isus în timpul slujirii Sale din viața muritoare a fost ca noi să ne schimbăm, să ne pocăim și să venim la El. În esență, în toate învățăturile Sale de a trăi potrivit unui standard de conduită morală mai înalt este inclusă o chemare la progres personal, la credința în Hristos care transformă, la o schimbare măreață în inimă.", "Dumnezeu dorește ca noi să ne schimbăm radical pornirile pline de egoism și mândrie, să înlăturăm omul firesc, astfel încât să ne „[ducem] și să nu mai [păcătuim]”.", "Dacă noi credem că intenția planului atotcuprinzător al Tatălui este de a ne salva, de a ne mântui, de a ne oferi milă și, astfel, de a ne aduce fericire, care este intenția Fiului prin care este împlinit acest mare plan?", "Fiul Însuși ne spune: „Căci M-am pogorât din cer ca să fac nu voia Mea, ci voia Celui ce M-a trimis”.", "Voia lui Isus este voia Tatălui binevoitor! El dorește să facă posibil ca până și ultimul copil al Tatălui Său să aibă parte de obiectivul final al planului – viața eternă alături de Ei. Niciunul nu este lipsit de acest potențial divin.", "Dacă aveți tendința de a vă îngrijora că nu veți fi niciodată suficient de buni sau că puterea plină de dragoste a ispășirii infinite a lui Hristos îi acoperă cu milă pe toți ceilalți, dar nu și pe dumneavoastră, atunci ați înțeles greșit. Infinit înseamnă infinit. Infinitul vă acoperă pe dumneavoastră și pe cei pe care îi iubiți.", "Nefi explică acest adevăr minunat: „El nu face nimic decât dacă este spre binele lumii; căci El iubește lumea, chiar într-atât, încât Și-a jertfit propria viață pentru ca să poată să-i tragă pe oameni la El. Prin urmare, nu poruncește la nimeni să nu ia parte la salvarea Sa”.", "Salvatorul, Păstorul cel Bun, Se duce în căutarea oilor Sale pierdute până când le găsește. El „dorește ca nici unul să nu piară”.", "„Brațul milei Mele este întins către voi și oricine va veni, pe acela Eu îl voi primi.”", "„Aveți pe vreunii dintre voi care sunt bolnavi? Aduceți-i aici. Aveți voi pe vreunii care sunt infirmi sau orbi sau șchiopi sau mutilați sau leproși sau care sunt zbârciți sau care sunt surzi sau care sunt în suferință de orice fel? Aduceți-i pe ei aici și Eu îi voi vindeca pe ei, căci Eu Mă îndur de voi.”", "El nu a alungat-o pe femeia care avea o scurgere de sânge; nu S-a ferit de lepros; nu a respins femeia prinsă în preacurvie; nu i-a refuzat pe cei pocăiți – indiferent de păcatul lor. Și El nu vă va refuza, pe dumneavoastră sau pe cei pe care îi iubiți, când Îi aduceți o inimă frântă și un spirit smerit. Aceasta nu este intenția Sa sau țelul Său, nici planul Său, scopul Său, dorința sau speranța Sa.", "Nu, El nu pune blocaje și bariere; El le înlătură. El nu vă ține afară; El vă invită înăuntru. Întreaga Sa slujire a fost o declarație vie a acestei intenții.", "Apoi, desigur, este sacrificiul Său ispășitor, care este mai greu de înțeles pentru noi, dincolo de capacitatea noastră de muritori de a pricepe. Dar, și acesta este un „dar” important, noi înțelegem, putem pricepe, intenția sfântă și salvatoare a sacrificiului Său ispășitor.", "Vălul templului s-a rupt în două când Isus a murit pe cruce, simbolizând faptul că accesul înapoi în prezența Tatălui a fost larg deschis – tuturor acelora care se vor întoarce către El, se vor încrede în El, Îi vor încredința poverile lor și vor lua jugul Său asupra lor prin legământ.", "Cu alte cuvinte, planul Tatălui nu este despre bariere. Niciodată nu a fost; niciodată nu va fi. Sunt lucruri pe care trebuie să le facem, porunci pe care trebuie să le ținem, aspecte ale firii noastre pe care trebuie să le schimbăm? Da. Dar, cu harul Său, le putem face și nu sunt peste puterile noastre.", "Aceasta este vestea bună! Sunt nespus de recunoscător pentru aceste adevăruri simple. Țelul Tatălui, planul Său, scopul Său, intenția Sa, dorința Sa și speranța Sa sunt toate de a vă vindeca, toate de a vă oferi pace, toate de a vă aduce, pe dumneavoastră și pe cei dragi, acasă. Despre toate acestea depun mărturie, în numele lui Isus Hristos, amin."]}, {"name": "Absorbiți în bucuria în Hristos", "verses": ["Te iubim, vârstnice Kearon. Pot împrumuta acest accent timp de 10 minute?", "În Noul Testament, învățăm despre un orb, Bartimeu, care L-a strigat pe Isus dorind un miracol. „Și Isus i-a zis: «Du-te, credința ta te-a mântuit». Îndată… și-a căpătat vederea.”", "Cu altă ocazie, un bărbat din Betsaida își dorea mult să fie vindecat. În acest caz, acest miracol nu a avut loc imediat. Ci, Isus l-a binecuvântat de două ori înainte de a-l „[tămădui]”.", "În al treilea exemplu, apostolul Pavel „de trei ori [L-a] rugat pe Domnul” pentru suferința sa și, totuși, din ce știm, implorarea sa sinceră nu a fost îndeplinită.", "Trei oameni diferiți. Trei experiențe unice.", "Astfel, o întrebare: De ce unii își primesc repede miracolele mult dorite, pe când alții îndură cu răbdare, așteptându-L pe Domnul? Este posibil să nu știm de ce dar, din fericire, știm Cine „[ne] iubește” și „[face] tot felul de lucruri pentru bunăstarea și fericirea [noastră]”.", "Dumnezeu, care cunoaște de la început sfârșitul, ne asigură: „Adversitățile și suferințele tale vor fi numai pentru un scurt timp” și vor fi spre „binele tău”.", "Ajutându-ne să ne înțelegem mai profund încercările, vârstnicul Orson F. Whitney ne-a învățat: „Nicio durere pe care o simțim, nicio încercare prin care trecem nu este irosită. Ele ne ajută să învățăm… Tot… ce îndurăm [cu răbdare]… ne clădește caracterul, ne purifică inima, ne lărgește sufletul și ne face mai blânzi și caritabili… Prin tristețe și suferință, trudă și necazuri, dobândim învățătura pe care am venit aici s-o dobândim și care ne va face să fim mai asemănători [Părinților noștri Cerești]”.", "Înțelegând că „puterea lui Hristos [va rămâne peste el]” în suferințele sale, apostolul Pavel a spus cu umilință: „Căci când sunt slab, atunci sunt tare”.", "Încercările vieții ne pun la încercare. Chiar și Salvatorul „a învățat să asculte” și a fost făcut „[desăvârșit] prin suferințe”.", "Și, într-o zi, El va declara cu compasiune: „Iată, Eu te-am purificat, te-am ales în vâltoarea de foc a suferinței”.", "Faptul de a ajunge să ne încredem în scopurile divine ale lui Dumnezeu insuflă speranță sufletelor obosite și aprinde hotărârea în perioadele de suferință și durere.", "Cu ani în urmă, președintele Russell M. Nelson a împărtășit această învățătură prețioasă: „Dacă ne uităm la toate lucrurile dintr-o perspectivă a eternității, acest lucru ne va ușura în mod semnificativ povara”.", "Soția mea, Jill, și cu mine am fost martori ai acestui adevăr în viețile pline de credință ale lui Holly și Rick Porter, al cărui fiu, în vârstă de 12 ani, Trey, a murit într-un incendiu tragic. Având arsuri grave pe mâini și picioare după ce s-a luptat eroic să-și salveze fiul drag, Holly a depus mărturie mai târziu, la adunarea de împărtășanie a episcopiei, despre pacea și bucuria mărețe pe care Domnul le revărsase asupra familiei ei în momentele de suferință, folosind cuvinte precum miraculos, incredibil și uimitor!", "Mâhnirea de nesuportat a acestei mame prețioase a fost înlocuită de o pace mai mare prin acest gând: „Mâinile mele nu sunt mâini care salvează; Acele mâini sunt ale Salvatorului! În loc să mă uit la cicatricele mele ca la un memento a ceea ce nu am putut să fac, îmi amintesc de cicatricele pe care Salvatorul meu le poartă”.", "Mărturia lui Holly împlinește promisiunea profetului nostru: „Pe măsură ce gândiți din perspectivă celestială, veți privi încercările și opoziția într-o lumină nouă”.", "Vârstnicul D. Todd Christofferson a spus: „Eu cred că încercarea de a birui și de a progresa în urma adversităților ne-a atras atunci când Dumnezeu a prezentat planul mântuirii întocmit de El în lumea premuritoare. Trebuie să abordăm acea încercare acum știind că Tatăl nostru Ceresc ne va susține. Dar este esențial să ne întoarcem către El. Fără Dumnezeu, experiențele întunecate ale suferinței și adversității tind să ducă la descurajare, disperare și chiar amărăciune”.", "Pentru a evita întunericul nemulțumirii și pentru a găsi, în schimb, mai multă pace, speranță și chiar bucurie în timpul încercărilor dificile ale vieții, vă împărtășesc trei principii divine ca invitații.", "Primul – credința noastră crește când Îl punem pe Isus Hristos pe primul loc. El declară: „Întoarce-te către Mine în fiecare gând; nu te îndoi, nu te teme”. Președintele Nelson ne-a învățat cele de mai jos.", "„Viața [noastră] eternă depinde de credința [noastră] în [Hristos] și în ispășirea Sa”.", "„În timp ce mă luptam cu durerea intensă cauzată de recenta mea accidentare, am simțit o recunoștință și mai profundă față de Isus Hristos și darul de neînțeles al ispășirii Sale. Gândiți-vă la aceasta! Salvatorul a trecut prin «dureri și suferințe și ispite de toate felurile» pentru a ne putea alina, vindeca și salva în momente de încercare”.", "Dânsul a continuat: „Accidentarea mea m-a făcut să mă gândesc din nou și din nou la «măreția Celui Sfânt al lui Israel». În timpul recuperării mele, Domnul Și-a manifestat puterea divină în moduri pline de pace și claritate”.", "„În lume veți avea necazuri; dar îndrăzniți”, ne încurajează Salvatorul, „Eu am biruit lumea”.", "Al doilea – avem o speranță mai mare când ne gândim la destinul nostru etern. Vorbind despre puterea inerentă de a păstra „o viziune cu privire la binecuvântările incredibile promise de Tatăl nostru… în centrul atenției noastre în fiecare zi”, sora Linda Reeves a depus mărturie: „Nu știu de ce avem atât de multe încercări, dar am sentimentul că recompensa este atât de mare… atât de plină de bucurie și atât de neînțeles, încât, în acea zi a recompensei, poate vom dori să-I spunem Tatălui nostru milos și iubitor: «Aceasta a fost tot ce s-a cerut de la noi?»… Ce va conta… ceea ce vom fi suferit aici, dacă, în cele din urmă, acele încercări… ne vor fi pregătit pentru viața veșnică… în împărăția lui Dumnezeu”.", "Președintele Nelson a împărtășit această învățătură: „Gândiți-vă la răspunsul Domnului dat lui Joseph Smith când acesta a implorat să fie eliberat din închisoarea Liberty. Domnul l-a învățat pe profet că modul inuman în care a fost tratat avea să-i ofere o experiență și că avea să fie spre binele său. «Dacă înduri bine», a promis Domnul, «Dumnezeu te va exalta în cer». Domnul îl învăța pe Joseph să gândească din perspectivă celestială, să vadă o răsplată eternă și să nu se concentreze asupra dificultăților cumplite ale zilei”.", "Schimbarea de perspectivă a lui Joseph i-a adus o sfințire mai mare, așa cum reiese din această scrisoare adresată unui prieten: „După ce am fost închis între pereții unei închisori timp de cinci luni, mi se pare că inima mea va fi mereu mai blândă decât a fost vreodată înainte… Cred că nu aș fi putut niciodată să simt ceea ce simt acum dacă nu aș fi suferit nedreptățile pe care le-am îndurat”.", "Al treilea – primim mai multă putere când ne concentrăm asupra bucuriei. În timpul celor mai importante și chinuitoare ore ale eternității, Salvatorul nostru nu a dat înapoi, ci a băut din cupa amară. Cum a făcut El aceasta? Învățăm din scripturi că, „pentru bucuria [care-I] era pusă înainte [lui Hristos], a suferit crucea”, voința Sa „fiind înghițită în voința Tatălui”.", "Această expresie, „înghițită”, mă emoționează profund. Interesul meu a crescut când am aflat că în limba spaniolă „înghițită” a fost tradus cu „absorbită”, în limba germană, a fost tradus cu „devorată” și în chineză cu „acaparată”. Astfel, când încercările vieții sunt foarte dureroase și copleșitoare, îmi aduc aminte promisiunea Domnului – că noi „[nu vom suferi] niciun fel de suferințe, ci doar [vom fi] [absorbiți, devorați și acaparați] în bucuria [în] Hristos”.", "Văd în atât de mulți dintre dumneavoastră această bucurie, care „[nu ține cont de]… înțelegerea muritoare”, chiar dacă paharele dumneavoastră amare nu au fost încă îndepărtate. Vă mulțumesc că vă țineți legămintele și că sunteți martori ai lui Dumnezeu. Vă mulțumesc că v-ați întins brațele pentru a ne binecuvânta pe noi, toți, în timp ce „în inima [dumneavoastră] tăcută sunt tristeți de neghicit”. Căci atunci când aducem alinarea Salvatorului altora, o găsim pentru noi înșine, ne-a învățat președinta Camille N. Johnson.", "Acum, să ne întoarcem la adunarea de împărtășanie în care am fost martor la miracolul familiei lui Holly Porter, care a fost ajutată de Domnul. Când eram pe podium și cugetam asupra a ceea ce aș putea să spun pentru a oferi alinare acestei familii remarcabile și prietenilor lor, mi-a venit acest gând: „Folosește cuvintele Salvatorului”. Așadar, închei astăzi așa cum am făcut în acea zi de sabat, folosind cuvintele Sale, „care vindecă sufletul rănit”.", "„Veniți la Mine, toți cei trudiți și împovărați, și Eu vă voi da odihnă.”", "„Și Eu, de asemenea, voi ușura poverile care sunt puse pe umerii voștri pentru ca nici măcar să nu le simțiți pe spinările voastre, chiar când sunteți în sclavie… ca voi să știți cu siguranță că Eu, Domnul Dumnezeu, vizitez poporul Meu în suferințele lui.”", "„Nu vă voi lăsa orfani, Mă voi întoarce la voi.”", "Cu pioșenie plină de bucurie, depun mărturie că Salvatorul nostru trăiește și „promisiunile Sale sunt sigure”. În special, celor care sunt tulburați sau „în suferință de orice fel”, depun mărturie că Tatăl nostru Ceresc ascultă rugămințile dumneavoastră, spuse cu ochii în lacrimi și va răspunde întotdeauna cu înțelepciune perfectă. „Să dea Dumnezeu ca”, așa cum a făcut pentru familia noastră în momente de mare nevoie, „greutățile [dumneavoastră] să fie ușoare”, chiar „să [fiți] absorbiți în bucuria [în] Hristos”. În numele sfânt al lui Isus Hristos, amin."]}, {"name": "Legăminte și responsabilități", "verses": ["„Prin ce diferă Biserica dumneavoastră de celelalte?” Răspunsul meu la această întrebare importantă s-a schimbat pe măsură ce m-am maturizat și Biserica a crescut. Când m-am născut, în anul 1932, în Utah, numărul membrilor Bisericii noastre era de doar aproximativ 700.000, grupați în mare parte în Utah și în statele învecinate. La acea vreme, aveam doar 7 temple. În prezent, numărul membrilor Bisericii lui Isus Hristos a Sfinților din Zilele din Urmă este de peste 17 milioane în aproximativ 170 de națiuni. La data de 1 aprilie a acestui an, aveam 189 de temple dedicate în multe națiuni și încă 146 în diferite etape de planificare și construcție. Am simțit să vorbesc despre scopul acestor temple și despre istoria și rolul legămintelor în preaslăvirea noastră. Aceasta va completa învățăturile inspirate ale vorbitorilor anteriori.", "Legământul este un angajament de a îndeplini anumite responsabilități. Angajamentele personale sunt esențiale pentru punerea în ordine a propriei vieți și pentru funcționarea societății. În prezent, această idee este contestată. O minoritate care-și exprimă cu tărie opinia se opune autorității instituționale și insistă ca persoanele să nu aibă nicio restricție care le limitează libertatea individuală. Dar noi știm, din experiență milenară, că oamenii renunță la anumite libertăți individuale pentru a obține avantajele de a trăi în comunități organizate. Astfel de renunțări la libertăți individuale se bazează, în principal, pe angajamente, sau legăminte, exprimate sau subînțelese.", "Vă ofer câteva exemple de responsabilități primite prin legământ în societatea noastră: 1) judecătorii, 2) militarii, 3) personalul medical și 4) pompierii. Toți cei implicați în aceste ocupații cunoscute își iau angajamentul – adesea oficializat prin jurământ sau legământ – de a-și îndeplini îndatoririle desemnate. Acest lucru este valabil și pentru misionarii noștri cu timp deplin. Îmbrăcămintea sau ecusoanele distinctive sunt menite să indice că purtătorul lor se află sub legământ și, astfel, are datoria de a propovădui și de a sluji și că trebuie sprijinit în acea slujire. Un scop conex este acela de a le aminti purtătorilor responsabilitățile pe care le au prin legământ. Nu există nicio „magie” legată de îmbrăcămintea sau simbolurile lor distinctive, ci doar un memento necesar legat de responsabilitățile speciale pe care purtătorii și le-au asumat. Acest lucru este valabil și în ceea ce privește simbolurile inelului de logodnă și verighetei și rolul acestora de a-i înștiința pe observatori sau de a le aminti purtătorilor responsabilitățile pe care le au prin legământ.", "Ceea ce am spus despre faptul că legămintele sunt temelia pentru punerea în ordine a vieții persoanelor este valabil îndeosebi în cazul legămintelor religioase. Temelia și istoria multor afilieri și cerințe religioase se bazează pe legăminte. De exemplu, legământul avraamic este fundamental pentru câteva mari tradiții religioase. El prezintă idee sfântă privind promisiunile pe care Dumnezeu le-a făcut prin legământ copiilor Săi. Vechiul Testament face deseori referire la legământul pe care Dumnezeu l-a făcut cu Avraam și seminția sa.", "Prima parte a Cărții lui Mormon, care a fost scrisă în perioada Vechiului Testament, demonstrează în mod clar rolul legămintelor în istoria și preaslăvirea israeliților. Lui Nefi i s-a spus că scrierile israelite din acea perioadă erau „o cronică a iudeilor care cuprinde legămintele Domnului pe care El le-a făcut cu cei din casa lui Israel”. Cărțile lui Nefi fac referire frecventă la legământul avraamic și la Israel ca fiind „poporul de legământ al Domnului”. Practica de a face legământ cu Dumnezeu sau cu conducători religioși este, de asemenea, consemnată în scrierile din Cartea lui Mormon despre Nefi, Iosif din Egipt, regele Beniamin, Alma și căpitanul Moroni.", "Când a sosit vremea restaurării plenitudinii Evangheliei lui Isus Hristos, Dumnezeu a chemat un profet, pe Joseph Smith. Nu cunoaștem întregul conținut al primelor instrucțiuni date de îngerul Moroni acestui tânăr profet în curs de maturizare. Dar știm că el i-a spus lui Joseph că „Dumnezeu avea o lucrare pe care să o facă [el]” și că „plenitudinea nepieritoarei Evanghelii” trebuie adusă la lumină, inclusiv „promisiunile făcute strămoșilor”. Știm, de asemenea, că scripturile pe care tânărul Joseph le-a citit cel mai intens – chiar înainte de a fi îndrumat să organizeze o biserică – erau numeroasele învățături despre legămintele pe care le traducea în Cartea lui Mormon. Această carte este principala sursă a restaurării în ceea ce privește plenitudinea Evangheliei, inclusiv planul lui Dumnezeu pentru copiii Săi, iar Cartea lui Mormon este plină de referiri la legăminte.", "Fiind bun cunoscător al Bibliei, Joseph trebuie să fi știut de referirea, din cartea Evrei, la intenția Salvatorului de a „face cu casa lui Israel și cu casa lui Iuda un legământ nou”. Cartea Evrei face, de asemenea, referire la Isus ca fiind „Mijlocitorul legământului celui nou”. În mod semnificativ, relatarea biblică despre slujirea Salvatorului în viața muritoare este denumită „Noul Testament”, sinonim virtual pentru „noul legământ”.", "Legămintele au fost fundamentale în restaurarea Evangheliei. Acest lucru este evident în primii pași pe care Domnul l-a îndrumat pe profet să-i facă în organizarea Bisericii Sale. Imediat ce Cartea lui Mormon a fost publicată, Domnul a îndrumat organizarea Bisericii Sale restaurate, care în scurt timp avea să fie numită Biserica lui Isus Hristos a Sfinților din Zilele din Urmă. Revelația consemnată în luna aprilie a anului 1830 indică faptul că persoanele „vor fi [primite] prin botez în Biserica Lui” după ce „mărturisesc” (adică depun mărturie solemnă) „că… într-adevăr s-au pocăit de toate păcatele și voiesc să ia asupra lor numele lui Isus Hristos, având hotărârea să-L slujească până la sfârșit”.", "Aceeași revelație indică faptul ca membrii Bisericii „să se întâlnească împreună deseori, pentru împărtășanie cu pâine și vin [apă] în amintirea Domnului Isus”. Importanța acestei rânduieli este evidentă în cuvintele legămintelor specificate pentru vârstnicul sau preotul care oficiază. El binecuvântează simbolurile reprezentate de pâine „pentru sufletele tuturor acelora care se împărtășesc din ea… ca ei… să-Ți mărturisească Ție, o Dumnezeule, Tată Veșnic, că ei doresc cu adevărat să ia asupra lor numele Fiului Tău, și să-și amintească totdeauna de El, și să țină poruncile pe care El le-a dat lor”.", "Rolul central al legămintelor în recent restaurata Biserică a fost reafirmat în prefața pe care Domnul a dat-o pentru prima publicare a revelațiilor Sale. Acolo, Domnul declară că El l-a chemat pe Joseph Smith deoarece locuitorii pământului „s-au abătut de la rânduielile Mele și au rupt legământul Meu nepieritor”. Această revelație explică în continuare că poruncile Sale au fost date „pentru ca legământul Meu nepieritor să poată fi stabilit”.", "Astăzi, înțelegem rolul legămintelor în Biserica restaurată și în preaslăvirea membrilor ei. Președintele Gordon B. Hinckley a oferit următorul rezumat al efectului botezului nostru și al luării din împărtășanie în fiecare săptămână: „Fiecare membru al acestei biserici care a intrat în apele botezului a devenit parte a unui legământ sacru. De fiecare dată când luăm din împărtășania cinei Domnului, reînnoim acel legământ”.", "Ni s-a amintit de mulți vorbitori din cadrul acestei conferințe că președintele Russell M. Nelson face adesea referire la planul salvării ca fiind „cărarea legămintelor” care „ne duce înapoi la [Dumnezeu]” și „[care] are legătură doar cu relația noastră cu Dumnezeu”. Dânsul ne învață despre importanța legămintelor din ceremoniile noastre din templu și ne îndeamnă să vedem sfârșitul încă de la început și să „[gândim] din perspectivă celestială”.", "Acum, voi vorbi mai mult despre legămintele din templu. Îndeplinindu-și responsabilitatea de a restaura plenitudinea Evangheliei lui Isus Hristos, profetul Joseph Smith a petrecut mare parte din ultimii săi ani îndrumând construirea unui templu în Nauvoo, Illinois. Prin intermediul său, Domnul a revelat învățături, doctrină și legăminte sacre pe care succesorii săi să le administreze în temple. Acolo, persoane care erau înzestrate trebuiau să fie învățate planul salvării întocmit de Dumnezeu și invitate să facă legăminte sacre. Celor care trăiau cu credincioșie potrivit acelor legăminte li s-a promis viața eternă, în care „toate lucrurile sunt ale lor” și că „aceștia vor locui în prezența lui Dumnezeu și a Hristosului Său în vecii vecilor”.", "Ceremoniile de înzestrare din Templul Nauvoo au fost înfăptuite chiar înainte ca pionierii noștri de la începuturi să fie alungați și să-și înceapă călătoria istorică spre munții din vest. Avem mărturiile multor pionieri că puterea pe care au primit-o datorită faptului că erau legați de Hristos prin înzestrarea lor din Templul Nauvoo le-a dat tăria de a face călătoria lor incredibilă și de a se stabili în vest.", "Persoanele care au fost înzestrate într-un templu au responsabilitatea de a purta un veșmânt din templu, un articol de îmbrăcăminte care nu este vizibil, deoarece este purtat sub îmbrăcămintea exterioară. Acesta le amintește membrilor înzestrați legămintele sacre pe care le-au făcut și binecuvântările care le-au fost promise în templul sfânt. Pentru a îndeplini aceste scopuri sfinte, suntem instruiți să purtăm veșmintele din templu în mod continuu, singurele excepții fiind cele evident necesare. Deoarece legămintele nu-și „iau o zi liberă”, faptul ca cineva să nu-și poarte veșmintele poate fi înțeles ca o renunțare la responsabilitățile luate prin legământ și binecuvântările asociate. În schimb, cei care-și poartă veșmintele cu credincioșie și își țin continuu legămintele din templu își afirmă rolul de ucenici ai Domnului Isus Hristos.", "Biserica lui Isus Hristos a Sfinților din Zilele din Urmă construiește temple în întreaga lume. Scopul lor este de a-i binecuvânta pe copiii de legământ ai lui Dumnezeu cu preaslăvirea în templu și cu responsabilitățile și puterile sacre și cu binecuvântările unice de a fi legați de Hristos pe care le primesc prin legământ.", "Biserica lui Isus Hristos este cunoscută ca fiind o biserică ce pune accent pe faptul de a face legăminte cu Dumnezeu. Legămintele sunt inerente fiecărei rânduieli necesare salvării și exaltării pe care această Biserică restaurată o administrează. Rânduiala botezului și legămintele asociate acesteia sunt cerințe pentru intrarea în împărăția celestială. Rânduielile din templu și legămintele asociate acestora sunt cerințe pentru exaltarea în împărăția celestială, care înseamnă viața eternă, „cel mai mare dintre toate darurile lui Dumnezeu”. Acesta este obiectivul Bisericii lui Isus Hristos a Sfinților din Zilele din Urmă.", "Depun mărturie despre Isus Hristos, care este capul acestei Biserici și invoc binecuvântările Sale asupra tuturor celor care caută să-și țină legămintele sacre. În numele lui Isus Hristos, amin."]}, {"name": "Mărturia despre Isus", "verses": ["În anul 1832, Joseph Smith și Sidney Rigdon au avut parte de o viziune remarcabilă despre destinul etern al copiilor lui Dumnezeu. În această revelație s-a vorbit despre trei împărății cerești. Președintele Dallin H. Oaks a vorbit despre aceste „împărății de glorie” în luna octombrie a anului trecut, menționând că, „prin triumful și slava Mielului”, toate persoanele, cu excepții prea puține, vor fi, în cele din urmă, mântuite într-una dintre aceste împărății, „potrivit dorințelor arătate prin alegerile lor”. Planul mântuirii întocmit de Dumnezeu constituie o ocazie universală pentru toți copiii Săi, oricând și oriunde ar fi trăit ei pe pământ.", "Deși gloria chiar și a celei mai inferioare dintre cele trei împărății, cea telestială, „depășește toată înțelegerea”, speranța Tatălui nostru este că noi vom alege și, prin harul Fiului Său, vom fi pregătiți pentru cea mai înaltă și mai glorioasă dintre aceste împărății, cea celestială, în care ne putem bucura de viața eternă ca „[moștenitori împreună] cu Hristos”. Președintele Russell M. Nelson ne-a îndemnat să „[gândim] din perspectivă celestială”, făcând din împărăția celestială obiectivul nostru etern și, apoi, „să [ne gândim] cu atenție în ce împărăție [ne] va duce în viața următoare fiecare hotărâre pe care o [luăm] cât timp [suntem] aici, pe pământ”.", "Cei din împărăția celestială sunt „aceia care au primit mărturia despre Isus… care sunt oameni drepți, făcuți desăvârșiți prin Isus, Mijlocitorul noului legământ”. Locuitorii celei de-a doua împărății, sau a celei terestriale, sunt descriși ca fiind, în principiu, buni, inclusiv „[oamenii] onorabili ai pământului, care au fost orbiți de viclenia oamenilor”. Principala lor trăsătură limitativă este că ei „nu sunt curajoși în mărturia despre Isus”. În schimb, cei din împărăția mai inferioară, cea telestială, sunt cei care „nu au primit Evanghelia, nici mărturia despre Isus”.", "Observați că trăsătura distinctivă a locuitorilor fiecărei împărății este modul în care se raportează la „mărturia despre Isus”, variind de la 1) devotament total la 2) lipsă de curaj, până la 3) respingere categorică. De reacția fiecărei persoane atârnă viitorul ei etern.", "Ce este mărturia despre Isus?", "Este mărturia Spiritului Sfânt că El este Fiul divin al lui Dumnezeu, Mesia și Mântuitorul. Este mărturia lui Ioan că Isus a fost la început cu Dumnezeu, că El este Creatorul cerului și pământului, și că „în El era Evanghelia, iar Evanghelia era viața, și viața era lumina oamenilor”. Este „mărturia apostolilor și profeților… că El a murit, a fost înmormântat și S-a ridicat din nou, în a treia zi, și S-a înălțat la cer”. Este cunoașterea că „nu este niciun alt nume dat prin care vine salvarea”. Este „mărturia, ultima dintre toate”, dată de profetul Joseph Smith „că El trăiește!… Că El este Singurul Născut al Tatălui – că de El, prin El și din El lumile sunt și au fost create și locuitorii din ele sunt născuți ca fii și fiice ale lui Dumnezeu”.", "Dincolo de această mărturie, este întrebarea: Ce facem în legătură cu ea?", "Moștenitorii împărăției celestiale „primesc” mărturia despre Isus în sensul cel mai deplin fiind botezați, primindu-L pe Duhul Sfânt și biruind prin credință. Principiile și adevărurile Evangheliei lui Isus Hristos le guvernează prioritățile și alegerile. Mărturia despre Isus este arătată prin ceea ce sunt și ceea ce devin. Motivul lor este caritatea, „dragostea pură a lui Hristos”. Ei se concentrează să ajungă la „înălțimea staturii plinătății lui Hristos”.", "Cel puțin câțiva dintre cei care se vor găsi în împărăția terestrială acceptă, de asemenea, mărturia despre Isus, dar se deosebesc prin ceea ce nu fac în legătură cu ea. Faptul de a nu fi curajoși în mărturia despre Salvator sugerează un grad de apatie sau de nepăsare – de a fi „căldicei” – spre deosebire de cei din poporul lui Amon din Cartea lui Mormon, de exemplu, care erau „deosebiți pentru zelul lor față de Dumnezeu”.", "Locuitorii împărăției telestiale sunt cei care resping mărturia despre Isus cu tot cu Evanghelia Sa, legămintele Sale și profeții Săi. Ei sunt descriși de Abinadi ca „mergând după propriile lor voințe și dorințe carnale; nechemându-L niciodată pe Domnul în timp ce brațele îndurării erau întinse către ei; căci brațele îndurării erau întinse către ei, iar ei nu le-au dorit”.", "Ce înseamnă să fim curajoși în mărturia despre Isus?", "Există mai multe posibilități care pot fi luate în considerare pentru a răspunde la această întrebare. Voi menționa doar câteva. A fi curajoși în mărturia despre Isus include, cu siguranță, hrănirea și întărirea acelei mărturii. Adevărații ucenici nu ignoră lucrurile aparent mici care le susțin și le întăresc mărturia despre Isus, cum ar fi rugăciunea, studiul scripturilor, ținerea zilei de sabat și luarea din împărtășanie, pocăința, păstorirea și preaslăvirea în casa Domnului. Președintele Nelson ne amintește că „o mărturie care nu este hrănită zilnic, «de cuvântul cel bun al lui Dumnezeu» [Moroni 6:4] se poate fărâmița cu o viteză înfricoșătoare. Astfel… avem nevoie de experiențe zilnice de preaslăvire a Domnului și de studiu al Evangheliei Sale”. Apoi, dânsul a adăugat: „Vă implor să-L lăsați pe Dumnezeu să aibă întâietate în viața dumneavoastră! Acordați-I o parte echitabilă din timpul dumneavoastră! Pe măsură ce faceți acest lucru, remarcați ce se întâmplă cu avântul dumneavoastră spiritual”.", "A fi curajoși sugerează, de asemenea, să fim deschiși și publici în legătură cu mărturia noastră. Prin botez, ne confirmăm dorința „[de a fi] martorii lui Dumnezeu în toate timpurile și în toate lucrurile și în toate locurile în care se întâmplă să [ne aflăm], chiar până la moarte”. În special în această perioadă de Paște, ne declarăm cu bucurie, public și fără rezerve mărturia despre Hristosul înviat și viu.", "Un aspect al faptului de a fi curajoși în mărturia despre Isus este acela de a da ascultare mesagerilor Săi. Dumnezeu nu ne forțează să mergem pe cărarea mai bună, pe cărarea legămintelor, dar El îi instruiește pe profeții Săi să ne facă pe deplin conștienți de consecințele alegerilor noastre. Și aici nu este vorba doar despre membrii Bisericii Sale. Prin profeții și apostolii Săi, El imploră, cu dragoste, toți oamenii să dea ascultare adevărului care îi va face liberi, îi va scuti de suferințe inutile și le va aduce bucurie trainică.", "A fi curajoși în mărturia despre Isus înseamnă a-i încuraja pe alții, prin cuvânt și exemplu, să fie și ei curajoși, în special pe cei din familiile noastre. Vârstnicul Neal A. Maxwell s-a adresat odată „membrilor, în principiu, «onorabili» [ai Bisericii] care doar plutesc la suprafață în loc să-și aprofundeze calitatea de ucenici și care, mai degrabă, se implică ocazional în loc «să se [implice] cu sârguință» (Doctrină și legăminte 76:75; 58:27)”. Menționând că toți sunt liberi să aleagă, vârstnicul Maxwell a spus cu compătimire: „Din nefericire, însă, când unii aleg trândăvia, ei aleg nu doar pentru ei, ci pentru generația următoare și pentru următoarea. Micile ambiguități ale părinților pot duce la abateri mari ale copiilor acestora! Este posibil ca generațiile anterioare ale unei familii să fi dat dovadă de devotament, în timp ce unele persoane din generația actuală să dea dovadă de ambiguitate. Din nefericire, în următoarea, este posibil ca unii să aleagă disensiunea, pe măsură ce degradarea își face efectul”.", "Cu ani în urmă, vârstnicul John H. Groberg a relatat o povestire despre o familie tânără care făcea parte dintr-o ramură mică din Hawaii la începutul anilor 1900. Ei erau membri ai Bisericii de aproximativ doi ani când una dintre fiicele lor s-a îmbolnăvit de o boală nediagnosticată și a fost spitalizată. Duminica următoare, la biserică, tatăl și fiul său au pregătit împărtășania așa cum făceau în majoritatea săptămânilor, dar, când tânărul tată a îngenuncheat pentru a binecuvânta pâinea, președintele de ramură, dându-și brusc seama cine era la masa de împărtășanie, a sărit și a strigat: „Opriți-vă! Voi nu puteți atinge împărtășania. Fiica ta are o boală necunoscută. Plecați imediat și altcineva să pregătească o altă pâine pentru împărtășanie. Nu vă putem lăsa aici. Plecați!”. Tatăl uimit s-a uitat nedumerit la președintele de ramură și, apoi, la congregație și, simțind amploarea anxietății și a rușinii din partea tuturor, a făcut semn familiei sale și au ieșit în liniște din capelă.", "Nu s-a spus niciun cuvânt în timp ce familia mergea, abătută, pe potecă spre mica lor casă. Acolo, ei s-au așezat în cerc și tatăl a spus: „Vă rog să păstrați liniștea până când voi fi gata să vorbesc”. Tânărul fiu se întreba ce aveau să facă pentru a se răzbuna pentru rușinea care le fusese provocată: vor ucide porcii președintelui de ramură sau îi vor da foc la casă ori se vor alătura altei biserici? Cinci, zece, cincisprezece, douăzeci și cinci de minute au trecut în liniște.", "Pumnii încleștați ai tatălui au început să se relaxeze și lacrimi au început să-i curgă. Mama a început să plângă și, în scurt timp, fiecare dintre copii plângea în liniște. Tatăl s-a întors către soția lui și a spus: „Te iubesc” și, apoi, a repetat aceste cuvinte fiecăruia dintre copiii lor. „Vă iubesc pe toți și doresc ca noi să fim împreună, pentru totdeauna, ca familie. Și singurul mod în care acest lucru este posibil este ca noi toți să fim membri buni ai Bisericii lui Isus Hristos a Sfinților din Zilele din Urmă și să fim pecetluiți, în templu, prin preoția sfântă. Aceasta nu este biserica președintelui de ramură. Aceasta este Biserica lui Isus Hristos. Nu vom permite niciunui om, niciunei răniri, rușinări sau mândrii să ne împiedice să fim împreună pentru totdeauna. Duminica viitoare ne vom duce din nou la biserică. Vom sta retrași până când boala fiicei noastre va fi cunoscută, dar ne vom duce din nou”.", "Ei s-au dus din nou, fiica lor s-a însănătoșit și familia a fost pecetluită în Templul Laie, Hawaii, după ce a fost construit. Astăzi, peste 100 de suflete îl numesc pe tatăl, bunicul și străbunicul lor binecuvântat pentru că el și-a menținut privirea asupra eternității.", "Un ultim aspect al faptului de a fi curajoși în mărturia despre Isus pe care-l voi menționa este căutarea individuală a sfințeniei personale. Isus este Mântuitorul nostru esențial și El ne imploră: „Pocăiți-vă, voi cei de la marginile pământului, și veniți la Mine și fiți botezați în numele Meu pentru ca să puteți fi sfințiți prin primirea Duhului Sfânt, pentru ca să puteți să stați fără de pată în fața Mea în ziua din urmă”.", "Profetul Mormon descrie un grup de sfinți care au perseverat în acest fel în pofida faptului că „[au trecut] prin multe nenorociri”:", "„Cu toate acestea, ei au postit și s-au rugat deseori și au devenit din ce în ce mai puternici în umilința lor și din ce în ce mai întăriți în credința în Hristos pentru umplerea sufletelor lor de bucurie și consolare, da, chiar până la purificarea și sfințirea inimilor lor, care sfințire vine datorită supunerii inimilor lor în Dumnezeu”. Această măreață schimbare în inimă – supunerea inimii noastre în Dumnezeu și renașterea spirituală prin harul Salvatorului – este ceea ce căutăm.", "Invitația mea este să acționați acum și să vă asigurați locul fiind cineva care este curajos în mărturia despre Isus. Dacă este nevoie de pocăință, „nu amânați ziua pocăinței voastre”, ca nu cumva „când nici nu vă gândiți, vara se va termina, și secerișul va fi sfârșit, și sufletele voastre nu vor fi salvate”. Fiți zeloși în a vă ține legămintele făcute cu Dumnezeu. Nu vă „[simțiți] insultați din cauza stricteții cuvântului”. „Să vă aduceți aminte să păstrați numele [lui Hristos] scris pentru totdeauna în inimile voastre, pentru ca să… [puteți auzi] și să cunoașteți glasul prin care veți fi chemați, precum și numele cu care El vă va chema.” Și, în cele din urmă, „stabiliți-vă aceasta în inimile voastre, că veți face lucrurile pe care [Isus] vi le va propovădui și vi le va porunci”.", "Tatăl nostru dorește ca toți copiii Săi care doresc să se bucure de viața eternă alături de El în împărăția Sa celestială. Isus a suferit, a murit și a înviat pentru a face acest lucru posibil. El „S-a înălțat la ceruri și S-a așezat la dreapta lui Dumnezeu ca să-I ceară Tatălui dreptul Lui la îndurare pe care El a arătat-o copiilor oamenilor”. Mă rog ca noi, toți, să fim binecuvântați cu o mărturie arzătoare despre Domnul Isus Hristos, să ne bucurăm și să fim curajoși în acea mărturie și să ne bucurăm continuu de roadele harului Său în viața noastră. În numele lui Isus Hristos, amin."]}, {"name": "Chemați, ca să nu cădeți", "verses": ["Astăzi, doresc să încep depunând mărturie despre deplina certitudine din inima mea că Dumnezeu aude rugăciunile noastre și răspunde la ele într-un mod personalizat.", "Într-o lume care trece prin perioade de nesiguranță, durere, dezamăgire și frângere a inimilor, ne putem simți înclinați să ne bizuim mai mult pe capacitățile și preferințele personale, precum și pe cunoașterea și siguranța care vin de la lume. Acest lucru ne poate face să nu acordăm atenție adevăratei surse de ajutor și sprijin care poate contracara încercările acestei vieți muritoare.", "Îmi amintesc de o situație în care am fost internat din cauza unei boli și îmi era greu să dorm. Când am stins luminile și camera a rămas în întuneric, am văzut, în fața mea, pe tavan, un semn reflectorizant care anunța: „Chemați, ca să nu cădeți”. Spre surprinderea mea, a doua zi, am observat același mesaj repetându-se în mai multe părți ale camerei.", "De ce era acel mesaj atât de important? Când am întrebat-o pe asistentă despre acest lucru, ea a spus: „Este pentru a preveni o lovitură care ar putea mări durerea pe care o simțiți deja”.", "Această viață, prin natura ei, aduce experiențe dureroase, unele inerent legate de trupurile noastre fizice, unele din cauza slăbiciunilor sau suferințelor noastre, unele din cauza modului în care alții își folosesc libertatea de a alege și altele din cauza modului în care noi ne folosim libertatea de a alege.", "Există vreo promisiune mai puternică decât cea pe care a făcut-o Salvatorul Însuși când a declarat: „Cereți, și vi se va da; căutați și veți găsi; bateți” sau chemați, „și vi se va deschide”?", "Rugăciunea este mijlocul de comunicare cu Tatăl nostru Ceresc care ne permite să „chemăm și să nu cădem”. Totuși, există circumstanțe în care am putea crede că nu a fost auzită chemarea, deoarece nu primim un răspuns imediat sau unul conform așteptărilor noastre.", "Acest lucru duce uneori la anxietate, tristețe sau dezamăgire. Dar aduceți-vă aminte de modul în care Nefi și-a exprimat credința în Domnul spunând: „Cum de nu ar putea să mă învețe să construiesc o corabie?”. Acum, vă întreb, cum se face că Domnul nu vă poate învăța, astfel încât să nu cădeți?", "Încrederea în răspunsurile lui Dumnezeu implică faptul de a accepta următoarele: Căile Sale nu sunt căile noastre și „toate lucrurile vor trebui să se întâmple la timpul lor”.", "Cunoașterea cu certitudine că noi suntem copii ai unui Tată Ceresc iubitor și milos trebuie să fie motivația de a „chema” în rugăciune sinceră cu atitudinea de „[a ne ruga întotdeauna și a nu ne descuraja]… pentru ca fapta [noastră] să fie pentru binele sufletului [nostru]”. Imaginați-vă sentimentele Tatălui Ceresc când, în fiecare rugăciune, noi implorăm în numele Fiului Său, Isus Hristos. Câtă putere și blândețe, cred eu, sunt arătate atunci când facem acest lucru!", "Scripturile sunt pline de exemple de persoane care L-au chemat pe Dumnezeu ca să nu cadă. În timp ce se confruntau cu suferințe, Helaman și oștirea sa au chemat pe Dumnezeu revărsându-și sufletele în rugăciune. Ei au primit asigurare, pace, credință și speranță, dobândind curaj și hotărâre până când și-au realizat scopul.", "Imaginați-vă cum L-a chemat Moise și L-a implorat pe Dumnezeu când se afla între Marea Roșie și egiptenii care se apropiau să atace sau Avraam când s-a supus poruncii de a-l jertfi pe fiul său Isaac.", "Sunt sigur că fiecare dintre dumneavoastră a avut și va avea experiențe în care a chema a fost și va fi răspunsul pentru a nu cădea.", "În urmă cu treizeci de ani, în timp ce soția mea și cu mine ne pregăteam pentru căsătoria civilă și căsătoria în templu, am fost sunați pentru a fi informați că realizarea căsătoriilor civile fusese anulată din cauza unei greve. Am fost sunați cu trei zile înainte de ceremonia programată. După mai multe încercări la alte oficii și negăsind programări disponibile, am început să ne simțim neliniștiți și să ne îndoim că ne puteam căsători așa cum planificasem.", "Logodnica mea și cu mine am „chemat” pe Dumnezeu, revărsându-ne sufletele în rugăciune. În cele din urmă, cineva ne-a spus despre un oficiu dintr-o localitate mică situată la marginea orașului, al cărei primar era o cunoștință. Fără ezitare, ne-am dus să-l vizităm și l-am întrebat dacă ar putea să ne căsătorească. Spre bucuria noastră, a fost de acord. Secretara lui ne-a subliniat că trebuia să obținem un certificat în acea localitate și să aducem toate documentele până a doua zi, înainte de prânz.", "A doua zi, ne-am dus în mica localitate și am mers la secția de poliție pentru a solicita documentul necesar. Spre surprinderea noastră, ofițerul a spus că nu ni-l va da, deoarece multe cupluri tinere fugeau de familiile lor pentru a se căsători în secret în acea localitate, ceea ce, desigur, nu era cazul nostru. Din nou, ne-au cuprins teama și tristețea.", "Îmi amintesc cum L-am chemat în gând pe Tatăl meu Ceresc pentru a nu cădea. Am primit un îndemn clar în mintea mea, spunând în mod repetat: „Recomandarea pentru templu, recomandarea pentru templu”. Mi-am scos imediat recomandarea pentru templu și am înmânat-o ofițerului, spre surprinderea logodnicei mele.", "Ce surpriză am avut când l-am auzit pe ofițer spunând: „De ce nu mi-ați spus că sunteți din Biserica lui Isus Hristos a Sfinților din Zilele din Urmă? Cunosc bine Biserica voastră”. A început imediat să pregătească documentul. Am fost și mai surprinși când ofițerul a plecat de la secție fără să spună nimic.", "Au trecut cincizeci de minute și el nu s-a întors. Era deja ora 11:55 și aveam termen doar până la amiază să ducem hârtiile. Dintr-o dată, a apărut cu un cățel frumos și ne-a spus că era un dar de nuntă și ni l-a dat împreună cu documentul.", "Am alergat spre primărie, cu documentul nostru și noul nostru câine. Apoi, am văzut o mașină oficială venind spre noi. M-am oprit în fața ei. Vehiculul s-a oprit și am văzut-o pe secretară înăuntru. Văzându-ne, ea a spus: „Îmi pare rău, v-am spus la amiază. Trebuie să merg la o altă treabă”.", "Cu umilință, în tăcere, am chemat din toată inima pe Tatăl meu Ceresc, cerând, încă o dată, ajutor pentru a nu cădea. Dintr-o dată, a avut loc miracolul. Secretara ne-a spus: „Ce câine frumos aveți! Unde pot găsi unul ca acesta pentru fiul meu?”.", "„Este pentru dumneavoastră!”, am răspuns imediat.", "Secretara ne-a privit surprinsă și a spus: „Bine, să mergem la birou și să facem pregătirile necesare”.", "Două zile mai târziu, Carol și cu mine ne-am căsătorit civil, așa cum plănuisem iar, mai târziu, am fost pecetluiți în Templul Lima, Peru.", "Desigur, trebuie să ne amintim că a chema este o chestiune de credință și acțiune – credința de a recunoaște că avem un Tată Ceresc care răspunde rugăciunilor noastre potrivit înțelepciunii Sale infinite și, apoi, acțiune în concordanță cu ceea ce am cerut. A ne ruga – a chema – poate fi un semn al speranței noastre. Dar faptul de a acționa după ce ne rugăm este un semn că ne este reală credința – credință care este pusă la încercare în momente de durere, teamă sau dezamăgire.", "Vă sugerez să faceți următoarele.", "Gândiți-vă întotdeauna la Domnul ca la prima dumneavoastră opțiune pentru a primi ajutor.", "Chemați, ca să nu cădeți. Întoarceți-vă către Dumnezeu în rugăciune sinceră.", "După ce v-ați rugat, faceți tot ce puteți pentru a obține binecuvântările pentru care v-ați rugat.", "Fiți umili pentru a accepta răspunsul la timpul Său și în felul Său.", "Nu vă opriți! Continuați să înaintați pe cărarea legămintelor în timp ce așteptați un răspuns.", "Poate că există cineva chiar acum care, din cauza circumstanțelor, simte că este pe cale să cadă și ar dori să cheme așa cum a făcut Joseph Smith când a strigat: „O, Dumnezeule, unde ești Tu?… Cât timp va fi oprită mâna ta?”.", "Chiar și în astfel de situații, rugați-vă cu „avânt spiritual”, așa cum ne-a învățat președintele Russell M. Nelson, deoarece rugăciunile dumneavoastră sunt întotdeauna auzite!", "Aduceți-vă aminte acest imn:", "Ziua când ai început-o,", "Oare te-ai rugat?", "În al Domnului sfânt nume,", "Dragostea s-o ai cu tine,", "Să fii apărat?", "Cât te-alină rugăciunea,", "Ea din noapte face zi.", "Când grea îți va părea viața,", "Ea te va-nsoți.", "Când ne rugăm, putem simți îmbrățișarea Tatălui nostru Ceresc, care L-a trimis pe Singurul Său Fiu Născut să ne ușureze poverile, deoarece, dacă Îl chemăm pe Dumnezeu, eu depun mărturie că nu vom cădea. În numele lui Isus Hristos, amin."]}, {"name": "Să facem o punte de legătură între cele două mari porunci", "verses": ["Când soția mea Lesa și cu mine călătorim cu însărcinări în întreaga lume, ne bucurăm de privilegiul de a ne întâlni cu dumneavoastră în congregații mari și mici. Devotamentul dumneavoastră față de lucrarea Domnului ne încurajează și stă ca o mărturie despre Evanghelia lui Isus Hristos. Ne întoarcem acasă din fiecare călătorie întrebându-ne dacă am oferit la fel de mult pe cât am primit.", "Când călătorim, nu prea avem timp să vizităm obiective turistice. Totuși, când este posibil, dedic câteva momente unei pasiuni anume pe care o am. Sunt interesat de arhitectură și proiectare și sunt fascinat îndeosebi de poduri. Sunt impresionat de podurile suspendate. Fie că este vorba despre podul Rainbow din Tokyo, podul Tsing Ma din Hong Kong, podul Tower din Londra sau altele pe care le-am văzut, mă minunez de geniul ingineresc cu care au fost construite aceste structuri complicate. Podurile ne duc în locuri în care altfel nu am putea ajunge. (Înainte de a continua, observ că, de când acest mesaj a fost pregătit, un tragic accident care a implicat un pod a avut loc în Baltimore. Deplângem pierderea de vieți omenești și transmitem condoleanțe familiilor afectate).", "Recent, am fost în California pentru a participa la o conferință, ocazie cu care am traversat din nou celebrul pod Golden Gate, considerat a fi o minune inginerească a lumii. Această structură grandioasă îmbină o formă frumoasă, un scop funcțional și o inginerie extraordinară. Este un pod suspendat clasic, cu turnuri la ambele capete, susținut de piloni masivi. Cele două turnuri gemene colosale, maiestuoase care susțin greutatea și se înalță mult deasupra oceanului au fost primele componente construite. Împreună, ele suportă sarcina cablurilor principale și a cablurilor verticale de susținere, care asigură susținerea carosabilului de dedesubt. Capacitatea extraordinară de stabilizare – rezistența turnului – reprezintă magia din spatele ingineriei podului.", "Districtul podului Golden Gate", "Ilustrațiile din perioada de început a construcției podului depun mărturie despre acest principiu ingineresc. Fiecare componentă a podului este susținută de turnurile simetrice, ambele fiind conectate între ele într-un mod interdependent.", "Getty Images/Arhivele Underwood", "Când podul a fost finalizat, cu cele două turnuri puternice ferm așezate la locul lor și cu pilonii ancorați într-o temelie de piatră, acesta a devenit o imagine a tăriei și frumuseții.", "Astăzi, vă invit să priviți acest pod impunător – cu turnurile sale gemene ascendente construite pe o temelie puternică – din perspectiva Evangheliei.", "În amurgul slujirii lui Isus Hristos, în perioada pe care noi o numim acum Săptămâna Sfântă sau Săptămâna Patimilor, un fariseu, care era un învățător al legii, I-a adresat Salvatorului o întrebare la care știa că era aproape imposibil de dat un răspuns: „Învățătorule, care este cea mai mare poruncă din lege?”. Învățătorul legii, „ca să-L ispitească” și dorind să primească un răspuns de natură legală, cu o intenție clară de a înșela, a primit un răspuns sincer, sacru, divin.", "„Isus i-a răspuns: «Să iubești pe Domnul, Dumnezeul tău, cu toată inima ta, cu tot sufletul tău, și cu tot cugetul tău».", "Aceasta este cea dintâi, și cea mai mare poruncă.” Amintindu-ne de analogia noastră cu podul, aceasta reprezintă primul turn!", "„Iar a doua, asemenea ei, este: Să iubești pe aproapele tău ca pe tine însuți.” Aceasta reprezintă al doilea turn!", "„În aceste două porunci se cuprinde toată legea și prorocii.” Celelalte componente ale podului!", "Să analizăm fiecare dintre cele două mari porunci, revelate și rostite în răspunsul lui Isus Hristos. Pe măsură ce facem aceasta, permiteți imaginii cu magnificul pod suspendat să vă pună profund pe gânduri.", "Prima, de a-L iubi pe Domnul cu toată inima, cu tot sufletul și cu tot cugetul.", "În acest răspuns, Isus Hristos rezumă esența legii întruchipată în învățăturile sacre ale Vechiului Testament. Dragostea pentru Domnul pornește, în primul rând, din inima dumneavoastră – din firea dumneavoastră. Domnul vă cere să iubiți cu tot sufletul dumneavoastră – întreaga dumneavoastră ființă consacrată – și, în cele din urmă, să iubiți cu tot cugetul – inteligența și intelectul dumneavoastră. Dragostea pentru Dumnezeu nu este limitată sau finită. Este infinită și eternă.", "Pentru mine, punerea în practică a primei mari porunci poate părea, uneori, ceva abstract, chiar descurajator. Sunt recunoscător că, atunci când mă gândesc mai profund la cuvintele lui Isus, această poruncă devine mult mai ușor de înțeles: „Dacă Mă iubiți, veți păzi poruncile Mele”. Acest lucru îl pot face. Îi pot iubi pe Tatăl Ceresc și pe Isus Hristos, ceea ce duce, apoi, la rugăciune, studiu din scripturi și preaslăvire în templu. Îi iubim pe Tatăl și pe Fiul plătind zeciuială, ținând ziua de sabat sfântă, trăind o viață virtuoasă și pură și fiind supuși.", "Iubirea pentru Domnul se măsoară deseori prin fapte zilnice mici, pași făcuți pe cărarea legămintelor: în cazul tinerilor, folosind rețelele de socializare pentru a clădi și nu pentru a distruge; plecând de la petrecerea, filmul sau activitatea unde standardele sunt puse la îndoială; dând dovadă de pioșenie față de lucrurile sacre.", "Gândiți-vă la acest exemplu blând. Era o duminică de post, când eu și Vance am bătut la ușa unei case mici și umile. Noi și ceilalți diaconi din cvorum ajunsesem să ne așteptăm la cuvintele: „Vă rog să intrați”, strigate cu căldură într-un accent german destul de puternic pentru a fi auzite prin ușă. Sora Muellar era una dintre cele câteva văduve imigrante din episcopie. Nu putea răspunde la ușă foarte ușor, deoarece era oarbă. Când am intrat în casa slab luminată, ne-a întâmpinat cu întrebări pline de blândețe: Cum vă numiți? Ce mai faceți? Îl iubiți pe Domnul? I-am răspuns și i-am spus că venisem să primim darul ei de post. Chiar și la vârsta noastră fragedă, situația ei sărăcăcioasă era ușor de observat, iar răspunsul ei plin de credință a fost profund emoționant: „Dimineața, devreme, am pus o monedă de 10 cenți pe masă. Sunt atât de recunoscătoare că pot oferi darul meu de post. Sunteți amabili să o puneți în plic și să completați chitanța pentru darul de post?” Ori de câte ori plecam din casa ei, credința noastră era mai mare datorită dragostei sale pentru Domnul.", "Regele Beniamin a promis putere remarcabilă celor care urmează prima mare poruncă. „Aș dori ca voi să vă gândiți la starea binecuvântată și fericită a acelora care țin poruncile… Ei sunt binecuvântați în toate lucrurile… și dacă ei se mențin cu credință până la sfârșit, atunci sunt primiți în cer… într-o stare de fericire fără de sfârșit.”", "A-L iubi pe Domnul duce la fericire eternă!", "Apoi, Isus a spus: „Iar a doua, asemenea ei, este: «Să iubești pe aproapele tău ca pe tine însuți»”. Aceasta reprezintă al doilea turn al podului.", "Aici Isus face o punte de legătură între dorința noastră îndreptată spre cer, de a-L iubi pe Domnul, și dorința noastră îndreptată spre pământ, de a-l iubi pe aproapele nostru. Sunt interdependente între ele. Dragostea față de Domnul nu este completă dacă ne neglijăm aproapele. Această dragoste orientată în exterior îi include pe toți copiii lui Dumnezeu fără să țină seama de gen, clasă socială, rasă, sexualitate, venit, vârstă sau etnie. Noi căutăm pe cei care sunt răniți și cu inima frântă, pe cei marginalizați, căci „toți sunt egali în fața lui Dumnezeu”. Noi „[ajutăm] pe slabi, [înălțăm] mâinile obosite și [întărim] genunchii care se clatină”.", "Gândiți-vă la acest exemplu. Fratele Evans a fost surprins când a fost îndemnat să-și oprească mașina și să bată la o ușă necunoscută a unei familii necunoscute. Când o mamă văduvă cu mai mult de zece copii a răspuns la ușă, circumstanțele lor dificile și nevoile lor mari au devenit imediat evidente pentru el. Prima a fost simplă, vopsea pentru casa lor, după care au urmat mulți ani de slujire temporală și spirituală a acestei familii.", "Această mamă recunoscătoare a scris mai târziu despre prietenul ei trimis de cer: „Ți-ai petrecut viața ajutându-i pe cei foarte neînsemnați dintre noi. Cât de mult mi-ar plăcea să aud lucrurile pe care Domnul are să ți le spună când își exprimă aprecierea pentru binele pe care l-ai făcut din punct de vedere financiar și spiritual oamenilor despre care doar tu și El știți cine sunt. Îți mulțumesc pentru că ne-ai binecuvântat în atât de multe moduri… pentru misionarii pe care i-ai ajutat… Deseori, mă întreb dacă Domnul te-a ales pe tine în mod intenționat sau dacă tu ai fost cel care a ascultat”.", "A-ți iubi aproapele include fapte de bunătate și slujire asemănătoare celor ale lui Hristos. Puteți renunța la ranchiună, vă puteți ierta dușmanii, vă puteți primi cu brațele deschise aproapele și-i puteți păstori și ajuta pe cei în vârstă? Dumneavoastră, fiecare în parte, veți fi inspirați pe măsură ce vă clădiți turnul dragostei față de aproape.", "Președintele Russell M. Nelson ne-a învățat: „Ajutându-i pe alții – făcând un efort conștient de a ne îngriji de alții la fel de mult sau mai mult decât ne îngrijim de noi – noi suntem fericiți. În special… când nu este convenabil pentru noi sau când este ceva ce în mod normal nu facem. A trăi potrivit celei de-a doua mari porunci este elementul esențial al faptului de a deveni adevărați ucenici ai lui Isus Hristos”.", "Isus ne-a mai învățat: „În aceste două porunci se cuprinde toată legea și prorocii”. Acest lucru este foarte instructiv. Există o interdependență importantă între a-L iubi pe Domnul și a ne iubi unul pe altul. Pentru ca podul Golden Gate să-și îndeplinească scopul pentru care a fost proiectat, ambele turnuri sunt la fel de puternice și susțin cu aceeași putere greutatea cablurilor suspendate, a carosabilului și a traficului care traversează podul. Fără această simetrie inginerească, podul ar putea fi compromis, ducând chiar și la prăbușire. Pentru ca un pod suspendat să-și îndeplinească scopul pentru care a fost construit, turnurile sale trebuie să conlucreze în armonie totală. În mod asemănător, capacitatea noastră de a-L urma pe Isus Hristos depinde de tăria și puterea noastră de a trăi potrivit primei și celei de-a doua porunci într-un mod echilibrat și cu un devotament egal față de ambele.", "Dar, numărul tot mai mare de conflicte din lume sugerează că, uneori, nu reușim să vedem sau să ne amintim acest lucru. Unii sunt atât de concentrați să țină poruncile, încât dau dovadă de foarte puțină toleranță față de cei pe care îi văd ca fiind mai puțin neprihăniți. Unora le este greu să-i iubească pe cei care aleg să-și trăiască viața în afara legământului sau chiar departe de orice implicare religioasă.", "Pe de altă parte, sunt aceia care subliniază importanța faptului de a-i iubi pe alții fără a recunoaște că noi, toți, suntem răspunzători în fața lui Dumnezeu. Unii refuză în mod categoric noțiunea că există adevăr absolut sau bine ori rău și cred că singurul lucru care ni se cere este să fim complet toleranți și să acceptăm alegerile altora. Oricare dintre aceste dezechilibre ar face ca podul dumneavoastră spiritual să se încline sau chiar să se prăbușească.", "Președintele Dallin H. Oaks a descris aceasta când a spus: „Ni s-a poruncit să iubim pe toată lumea, având în vedere că pilda samariteanului spusă de Isus ne învață că toată lumea este aproapele nostru. Însă zelul nostru de a ține această a doua poruncă nu trebuie să ne facă s-o uităm pe prima – să-L iubim pe Dumnezeu cu toată inima noastră, cu tot sufletul și cu tot cugetul nostru”.", "Așadar, întrebarea pentru fiecare dintre noi este: Cum ne construim propriul pod de credință și devotament – înălțând turnurile înalte ale podului care simbolizează faptul că Îl iubim pe Dumnezeu și ne iubim aproapele? Ei bine, pur și simplu începem. Eforturile noastre inițiale ar putea arăta ca un plan scris pe un șervețel sau ca o schiță inițială a podului pe care sperăm să-l construim. Poate consta din câteva obiective realiste de a înțelege mai bine Evanghelia Domnului sau de a promite să-i judecăm mai puțin pe alții. Nimeni nu este prea tânăr sau prea bătrân pentru a începe.", "În timp, cu planificare făcută cu ajutorul rugăciunii și cu atenție, ideile inițiale sunt îmbunătățite. Noi acțiuni devin obiceiuri. Schițele de la început devin planuri perfecționate. Ne construim propriul pod spiritual cu inima și mintea devotate Tatălui Ceresc și Singurului Său Fiu Născut, precum și fraților și surorilor noastre alături de care lucrăm, ne bucurăm și trăim.", "În zilele care vor urma, când veți trece pe un pod suspendat maiestuos sau chiar când veți vedea o fotografie cu turnurile lui înalte, vă invit să vă amintiți cele două mari porunci descrise de Isus Hristos în Noul Testament. Fie ca instrucțiunile Domnului să ne inspire! Fie ca inima și mintea noastră să fie îndreptate spre cer, pentru a-L iubi pe Domnul, și să fie îndreptate spre exterior, pentru a ne iubi aproapele!", "Fie ca aceasta să ne întărească credința în Isus Hristos și în ispășirea Sa, despre care depun mărturie, în numele lui Isus Hristos, amin."]}, {"name": "Opoziție în toate lucrurile", "verses": ["Recent, în timp ce conduceam printr-un oraș pe care nu-l cunoșteam, am virat, din neatenție, pe un drum greșit, ceea ce ne-a dus pe soția mea și pe mine pe o autostradă kilometri întregi, fără a putea întoarce. Primisem o invitație călduroasă la casa unui prieten și eram îngrijorați că aveam să ajungem mult mai târziu decât ar fi trebuit.", "În timp ce ne aflam pe această autostradă și căutam cu disperare o ieșire, m-am învinovățit că nu am acordat mai multă atenție sistemului de navigare. Această experiență m-a făcut să mă gândesc la modul în care, uneori, în viață, luăm hotărâri greșite și trebuie să trăim cu umilință și răbdare consecințele până când putem să ne schimbăm din nou cursul.", "În viață, totul se rezumă la a face alegeri. Tatăl nostru din Cer ne-a dat darul divin al libertății de a alege, tocmai pentru ca noi să putem învăța din alegerile noastre – atât din cele bune, cât și din cele greșite. Ne îndreptăm alegerile greșite când ne pocăim. Atunci are loc progresul. Planul Tatălui Ceresc pentru noi, toți, este să învățăm, să ne dezvoltăm și să progresăm către viața eternă.", "De când soția mea și cu mine am fost învățați de misionari și ne-am alăturat Bisericii cu mulți ani în urmă, am fost mereu impresionat de învățăturile profunde pe care Lehi i le-a dat fiului său Iacov, în Cartea lui Mormon. El l-a învățat că „Domnul Dumnezeu i-a dat posibilitatea omului să acționeze pentru el însuși” și că „trebuie să fie o opoziție în toate lucrurile”. Pentru a ne putea exercita libertatea de a alege, trebuie să avem opțiuni divergente pe care să le luăm în considerare. Pentru a face acest lucru, Cartea lui Mormon ne amintește, de asemenea, că am fost „instruiți îndeajuns” și că „Spiritul lui Hristos” a fost dat fiecăruia dintre noi pentru a „[cunoaște] binele și răul”.", "În viață, avem de făcut, în mod constant, multe alegeri importante. Vă dau câteva exemple.", "Alegerea de a urma sau nu poruncile lui Dumnezeu.", "Alegerea de a avea credință și a recunoaște când au loc miracole sau de a aștepta cu scepticism să se întâmple ceva înainte de a alege doar atunci să credem.", "Alegerea de a dezvolta încredere în Dumnezeu sau de a aștepta cu teamă o altă încercare de înfruntat a doua zi.", "La fel ca atunci când am virat greșit pe acea autostradă, suferința pricinuită de consecințele propriilor hotărâri greșite poate fi, adesea, deosebit de dureroasă pentru că este doar din vina noastră. Cu toate acestea, putem alege mereu să primim alinare prin procesul divin al pocăinței, să îndreptăm lucrurile pe care le-am făcut greșit și, astfel, să învățăm câteva lecții care ne schimbă viața.", "Uneori, putem, de asemenea, să avem parte de opoziție și încercări din cauza unor lucruri care nu depind de noi, cum ar fi:", "momentele de sănătate și perioadele de boală;", "vremurile de pace și vremurile de război;", "orele de zi și de noapte și anotimpurile precum vara și iarna;", "timpul de muncă urmat de timpul de odihnă.", "Deși, de obicei, nu putem alege între astfel de situații deoarece ele pur și simplu se întâmplă, suntem totuși liberi să alegem cum să acționăm când ne confruntăm cu ele. Putem face aceasta având o atitudine optimistă sau pesimistă. Putem căuta să învățăm din experiența respectivă și să cerem ajutorul și sprijinul Domnului nostru sau putem crede că suntem singuri în acea încercare și că trebuie să trecem singuri prin ea. Ne putem „adapta pânzele” la noua realitate sau putem hotărî să nu schimbăm nimic. În întunericul nopții, ne putem aprinde luminile. În frigul iernii, ar trebui să alegem să purtăm haine groase. În perioadele de boală, putem căuta ajutor medical și spiritual. Noi alegem cum să acționăm în aceste circumstanțe.", "A adapta, a învăța, a căuta, a alege sunt toate verbe care exprimă o acțiune. Amintiți-vă că noi suntem cei care acționează, nu obiecte asupra cărora se acționează. Să nu uităm niciodată că Isus a promis „că El va lua asupra Lui durerile și bolile poporului Său… ca El să… [ne] ajute” sau să ne sprijine pe măsură ce ne întoarcem către El. Putem alege să ne clădim temelia pe Isus Hristos, care este stânca, astfel încât, atunci când furtuna vine, „aceasta să nu aibă nicio putere asupra [noastră]”. El a promis că „oricine va veni [la El], pe acela [El îl va] primi; și binecuvântați sunt aceia care vin la [El]”.", "Acum, există încă un principiu care este deosebit de important. Lehi a spus că „trebuie să fie o opoziție în toate lucrurile”. Aceasta înseamnă că lucrurile opuse nu există separat una de cealaltă. Ele se pot chiar completa reciproc. Nu am putea identifica bucuria dacă nu am fi simțit și tristețe la un moment dat. Uneori, faptul de a ne simți flămânzi ne ajută să fim deosebit de recunoscători când avem din nou suficientă mâncare. Nu am putea identifica adevărul dacă nu am fi văzut uneori și minciuni.", "Toate aceste lucruri opuse sunt ca cele două fețe ale aceleiași monede. Ambele fețe sunt mereu prezente. Charles Dickens a oferit un exemplu legat de această idee când a scris că „era cea mai bună dintre vremi, era cea mai năpăstuită dintre vremi”.", "Permiteți-mi să vă dau un exemplu din viața noastră. Faptul de a ne căsători, de a ne întemeia o familie și de a avea copii ne-a adus cele mai mari momente de bucurie pe care le-am trăit vreodată în viață, dar și cele mai profunde momente de durere, suferință și mâhnire când s-a întâmplat ceva oricăruia dintre noi. Bucuria și fericirea infinite alături de copiii noștri au fost uneori urmate de perioade repetate de boli, spitalizări și nopți nedormite pline de suferință, precum și de găsirea alinării în rugăciuni și binecuvântări ale preoției. Aceste experiențe contrastante ne-au învățat că nu suntem niciodată singuri în momentele de suferință și ne-au arătat, de asemenea, cât de mult putem duce cu ajutorul și susținerea Domnului. Aceste experiențe ne-au ajutat să fim modelați în moduri minunate și totul a meritat pe deplin. Nu pentru acest lucru am venit aici?", "În scripturi găsim, de asemenea, câteva exemple interesante.", "Lehi l-a învățat pe fiul său Iacov că suferințele de care a avut parte în pustiu l-au ajutat să cunoască măreția lui Dumnezeu și că „El va sfinți suferințele [sale] spre binele [său]”.", "În timpul crudei încarcerări a lui Joseph Smith în închisoarea Liberty, Domnul i-a spus că „toate aceste lucruri [îi] vor da experiență și vor fi pentru binele [său]”.", "În cele din urmă, sacrificiul infinit al lui Isus Hristos a fost, cu siguranță, cel mai mare exemplu de durere și suferință văzut vreodată, dar a adus, de asemenea, binecuvântările minunate ale ispășirii Sale tuturor copiilor lui Dumnezeu.", "Acolo unde este soare, trebuie să fie și umbre. Șuvoaiele pot aduce distrugere, dar, de obicei, aduc și viață. Lacrimile de durere se transformă adesea în lacrimi de alinare și fericire. Sentimentele de tristețe când cei dragi pleacă sunt compensate ulterior cu bucuria reîntâlnirii. În perioade de război și distrugere, se înfăptuiesc, de asemenea, multe fapte mici de bunătate și dragoste pentru aceia care au „ochi să [vadă și] urechi să [audă]”.", "Lumea noastră de astăzi este adesea caracterizată de teamă și anxietate – teama de ceea ce ne-ar putea aduce viitorul. Dar Isus ne-a învățat să ne încredem și să ne „[întoarcem] către [El] în fiecare gând; [să nu ne îndoim, să nu ne temem]”.", "Fie ca noi să depunem, în mod constant, un efort conștient de a vedea ambele fețe ale fiecărei monede care ne este acordată în viața noastră! Chiar dacă, uneori, este posibil să nu ne fie vizibile imediat ambele fețe, putem ști și avea încredere că ele sunt întotdeauna acolo.", "Putem fi siguri că greutățile, tristețile, suferințele și durerile noastre nu ne definesc; ci modul în care le biruim ne va ajuta să progresăm și să ne apropiem mai mult de Dumnezeu. Atitudinile și alegerile noastre sunt cele care ne definesc mult mai bine decât încercările noastre.", "Când sunteți sănătoși, prețuiți și fiți recunoscători pentru acest lucru în fiecare moment. Când sunteți bolnavi, căutați să învățați cu răbdare din această experiență și să știți că aceasta se poate schimba, potrivit voii lui Dumnezeu. Când sunteți întristați, aveți încredere că fericirea este imediat după colț; doar că, de multe ori, nu o putem vedea încă. Îndreptați-vă atenția în mod conștient și înălțați-vă gândurile spre aspectele pozitive ale încercărilor, deoarece și ele sunt, fără îndoială, întotdeauna acolo! Nu uitați niciodată să fiți recunoscători. Alegeți să credeți. Alegeți să aveți credință în Isus Hristos. Alegeți să vă încredeți întotdeauna în Dumnezeu. Alegeți să „gândiți din perspectivă celestială”, așa cum ne-a învățat recent președintele Russell M. Nelson!", "Să fim mereu atenți la planul minunat al Tatălui nostru Ceresc pentru noi! El ne iubește și L-a trimis pe Fiul Său Preaiubit să ne ajute în încercările noastre și să ne deschidă ușa pentru a ne întoarce la El. Isus Hristos trăiește și este acolo în fiecare moment, așteptând ca noi să alegem să-L chemăm pentru a ne oferi ajutor, tărie și salvare. Depun mărturie despre aceste lucruri, în numele lui Isus Hristos, amin."]}, {"name": "Temple, case ale Domnului, umplu pământul", "verses": ["Nu vă plac frumoasele cuvinte pe care tocmai le-am cântat? „Vă voi întări și vă voi ajuta… Puterea divină o voi revărsa”. Domnul îi întărește pe sfinții săi de toate vârstele pe măsură ce ei vin în casa Sa sfântă. Din Kinshasa la Zollikofen, la Fukuoka, la Oakland, tinerii, din proprie inițiativă, umplu la refuz camerele pentru botezuri din temple. În trecut, cei mai mulți preaiubiți lucrători pentru rânduieli aveau părul grizonat – dar nu mai este așa. La fiecare colț, vedem misionari chemați, misionari care deservesc și misionari reveniți din misiune. În întreaga lume, există un sentiment din ce în ce mai puternic care ne atrage către casa Domnului.", "Cu puțin peste un an în urmă, o dragă prietenă de familie, în vârstă de 95 de ani, care locuiește pe litoralul estic al Statelor Unite și căreia misionarii i-au propovăduit timp de 70 de ani, i-a spus fiicei sale: „Vreau să merg la templu cu tine!”.", "Fiica i-a răspuns: „Bine, mamă, dar întâi trebuie să fii botezată”.", "„Bine”, a răspuns ea, „atunci, vreau să fiu botezată”. Ea a fost botezată. Câteva zile mai târziu, a intrat cu pioșenie în camera pentru botezuri din templu. Apoi, cu peste o lună în urmă, ea și-a primit propria înzestrare și pecetluire. „Și sfinților înțelepciunea le-a dat-o iar vălul de pe pământ să se rupă a-nceput.”", "V-ați întrebat de ce l-ar îndruma Domnul pe profetul Său să umple acum pământul cu templele Sale sfinte? De ce ar da El, în acest moment anume, oamenilor săi de legământ prosperitatea necesară ca, prin zeciuielile lor sacre, să poată fi construite sute de case ale Domnului?", "În această dimineață, președintele Dallin H. Oaks a prezentat o imagine minunată a templelor construite în întreaga lume. Kathy și cu mine am fost recent în Filipine. Gândiți-vă la acest miracol: Templul Manila a fost dedicat în anul 1984. Aveau să treacă 26 de ani înainte ca al doilea templu, cel din orașul Cebu, să fie finalizat în anul 2010. Acum, după 14 ani, 11 temple sunt proiectate, se construiesc sau sunt pregătite pentru dedicare. De la nord spre sud, ele sunt: Laoag, Tuguegarao, Santiago, Urdaneta, Alabang, Naga, Tacloban, Iloilo, Bacolod, Cagayan de Oro și Davao. Ți se taie respirația să vezi lucrările minunate ale lui Dumnezeu!", "Pe tot globul, casele Domnului se apropie tot mai mult de noi. De ce în zilele noastre?", "Domnul a avertizat că, în ultimele zile, va fi suferință în națiuni, oamenii „vor fi iubitori de sine”, „toate lucrurile vor fi tulburate”, confuzia oamenilor va fi mare și „oamenii își vor da inimile”. Am văzut, cu siguranță, bărbați și femei dându-și inimile: ispitele lumii, distragerea de către glasuri ademenitoare, neglijarea hranei spirituale, îndepărtarea de cerințele calității de ucenic. Probabil v-ați întristat văzând pe cineva drag, care, odată, vorbea cu sinceritate despre credința sa în Isus Hristos, depunea mărturie despre Cartea lui Mormon și era hotărât să ajute la clădirea împărăției lui Dumnezeu, îndepărtându-se brusc, cel puțin deocamdată, de crezurile sale și devenind inactiv în Biserică. Vă sfătuiesc să nu disperați! Totul este bine. Căci cu Dumnezeu, nimic nu este imposibil.", "În această tulburare și necredință, profețite, ale lumii, Domnul a promis că vor exista oameni de legământ, oameni așteptând cu credință întoarcerea Sa; oameni care stau în locuri sfinte și nu sunt clintiți din locul lor. El a vorbit despre un popor neprihănit care se împotrivește înșelăciunilor dușmanului, își păstrează și mărește credința, gândește din perspectivă celestială și se încrede total în Salvatorul Isus Hristos.", "De ce aduce Domnul acum sute de temple ale Sale mai aproape de noi? Un motiv este acela că, în mijlocul tulburărilor și ispitelor lumii, El a promis să-i întărească și să-i binecuvânteze pe sfinții Săi de legământ iar promisiunile Sale sunt împlinite!", "Cum ne întăresc, alină și protejează aceste case sfinte? Găsim un răspuns în implorările profetului Joseph Smith din cuvântarea de dedicare a Templului Kirtland. Acest templu este locul în care sfinții au cântat pentru întâia oară: „Cântăm și slăvim cu a cerului oaste”. Salvatorul Însuși a apărut și profeți din vechime s-au întors, încredințând alte chei ale preoției pentru Evanghelia restaurată.", "Cu acea ocazie sacră, în Templul Kirtland, profetul s-a rugat ca, în casa sfântă a Domnului, sfinții să fie înarmați cu puterea lui Dumnezeu, ca numele lui Isus Hristos să fie asupra lor, ca îngerii Săi să-i protejeze și ca ei să crească în Domnul și să primească plenitudinea Duhului Sfânt. Aceste implorări puternice se împlinesc în viața noastră în timp ce preaslăvim cu credință în casa Domnului.", "În casa Sa, suntem, în adevăratul sens al cuvântului, înzestrați cu putere cerească. Credința noastră în Isus Hristos și dragostea noastră pentru El sunt confirmate și întărite. Suntem asigurați spiritual de adevărata noastră identitate și scopurile pe care le avem în viață. Când suntem credincioși, suntem binecuvântați cu protecție împotriva ispitelor și distragerilor. Simțim dragostea Salvatorului nostru în timp ce El ne ridică din greutățile și încercările noastre. Suntem înarmați cu puterea lui Dumnezeu.", "În casa Sa sfântă, luăm numele Său mai pe deplin asupra noastră. Când suntem botezați, ne exercităm credința în El și dorința de a ține poruncile Sale. În templu, promitem în mod sacru, prin legămintele pe care le facem, să-L urmăm veșnic.", "Tinerii din această Biserică sunt incredibili. Într-o lume tulburată, ei iau asupra lor numele lui Hristos. În orașul Heber, Utah, a avut loc o adunare publică dedicată discutării detaliilor unui templu planificat a fi construit. Trei sute de tineri au umplut parcul alăturat pentru a-și arăta sprijinul pentru templul propus. Un tânăr băiat, adresându-se conducătorilor guvernamentali într-un forum deschis, a explicat curajos: „Sper să mă căsătoresc în acest templu. [Templul mă va ajuta] să mă păstrez curat și pur”. Un altul a descris templul ca fiind un simbol al luminii și speranței. Tineri băieți și tinere fete din Biserică din întreaga lume îmbrățișează numele lui Isus Hristos.", "În templul Kirtland, profetul Joseph s-a rugat ca „îngerii… să îi păzească [pe sfinții Săi]”. Timpul petrecut cu regularitate în templu înfăptuind rânduieli pentru strămoșii noștri aduce o confirmare dulce și sigură că viața continuă dincolo de văl.", "Deși multe dintre experiențele pe care le trăim în casa Domnului sunt prea sacre pentru a fi împărtășite public, pe unele le putem împărtăși. Cu 40 de ani în urmă, în timp ce locuiam în Florida, Kathy și cu mine am călătorit la templul din Atlanta, Georgia. În seara de miercuri, 9 mai 1984, după ce am încheiat o sesiune în templu, un lucrător pentru rânduieli s-a apropiat de mine și m-a întrebat dacă aveam timp să fac doar o rânduială pregătitoare. Numele persoanei pe care o reprezentam era neobișnuit. Numele era Eleazer Cercy.", "În ziua următoare, templul era plin de sfinți. În timp ce mă pregăteam să înfăptuiesc a doua înzestrare din acea zi, mi s-a dat numele persoanei pe care aveam s-o reprezint. Surprinzător, era numele aceleiași persoane din seara precedentă, Eleazer Cercy. Am simțit Spiritul Domnul în timp ce înzestrarea se încheia. Mai târziu, în acea după-amiază, în timp ce eram încă în templu, Kathy a văzut o prietenă vârstnică a familiei, sora Dolly Fernandez, care locuia acum în Atlanta. Nefiind însoțită de vreun membru bărbat din familia ei, ea m-a întrebat dacă aș putea să ajut la pecetluirea tatălui ei cu părinții tatălui. Am fost, desigur, onorat.", "În timp ce îngenuncheam la capătul altarului pentru această rânduială sacră, am auzit din nou numele, care, de acum, era întipărit în mintea mea, al tatălui ei, Eleazer Cercy. Cred cu tărie că, după această viață, îl voi întâlni și îmbrățișa pe omul cunoscut în viața sa muritoare ca Eleazer Cercy.", "Majoritatea experiențelor noastre în casa Domnului aduc pace plină de bucurie și revelație tăcută mai mult decât un act spectaculos. Dar fiți siguri: îngerii ne păzesc cu adevărat!", "Darul Duhului Sfânt ne este dat în timp ce suntem confirmați membri ai Bisericii. În fiecare săptămână, când luăm fiind demni din pâine și apă în amintirea Salvatorului nostru, ni se promite că Spiritul Său va fi întotdeauna cu noi. Când mergem, având bucurie în inimă, la casa Domnului, cel mai sfânt loc de pe pământ, noi creștem în Domnul și putem „[primi o] plenitudine a Duhului Sfânt”. Prin puterea Duhului Sfânt suntem plini de pace și bucurie și speranță de nedescris. Primim tăria de a rămâne ucenicii Săi, chiar și când ne aflăm în afara locurilor sfinte.", "Președintele Russell M. Nelson a declarat: „Salvatorul și Mântuitorul nostru, Isus Hristos, va înfăptui unele dintre cele mai mărețe lucrări ale Sale de acum și până când va veni din nou. Vom vedea indicii miraculoase că Dumnezeu Tatăl și… Isus Hristos prezidează asupra acestei Biserici în măreție și slavă”. Umplerea pământului cu case ale Domnului este o lucrare măreață și un indiciu miraculos.", "Preaiubiții mei prieteni, dacă putem și nu am sporit deja participarea noastră la templu, haideți să găsim, cu regularitate, mai mult timp pentru a preaslăvi în casa Domnului. Să ne rugăm pentru templele care au fost anunțate, ca acele proprietăți să poată fi cumpărate, ca guvernele să aprobe planurile, ca muncitori talentați să-și vadă darurile îmbogățite și ca dedicările sacre să aducă aprobarea cerului și vizita îngerilor.", "Templul este, în adevăratul sens al cuvântului, casa Domnului. Vă promit că, pe măsură ce veniți fiind demni și cu rugăciune la casa Sa sfântă, veți fi înarmați cu puterea Sa, numele Său va fi asupra dumneavoastră, îngerii Săi vă vor păzi și dumneavoastră veți crește în binecuvântarea Duhului Sfânt.", "Domnul a promis: „Fiecare suflet care abandonează păcatele sale, și vine la Mine, și cheamă numele Meu, și se supune glasului Meu, și ține poruncile Mele, va vedea fața Mea și va ști că Eu sunt”. Există multe moduri de a vedea fața lui Hristos și nu există loc mai bun pentru aceasta decât casa Sa sfântă.", "În această zi plină de confuzie și tulburare, depun mărturie că templul este casa Sa sfântă și va ajuta la păstrarea noastră, protejarea noastră și pregătirea noastră pentru ziua glorioasă în care, împreună cu toți îngerii Săi sfinți, Salvatorul nostru Se va întoarce în măreție, putere și mare slavă. În numele lui Isus Hristos, amin."]}, {"name": "Este înțelepciunea Domnului ca noi să avem Cartea lui Mormon", "verses": ["Dragi frați și surori, vă suntem foarte recunoscători pentru eforturile pe care le depuneți în citirea scripturilor cu ajutorul manualului Vino și urmează-Mă. Vă mulțumim pentru tot ce faceți! Legătura zilnică pe care o stabiliți cu Dumnezeu și cuvântul Său are consecințe profunde. „[Dumneavoastră] puneți temelia unei mari lucrări. Și din lucrurile mici iese ceea ce este mare”.", "Citirea învățăturilor Salvatorului din scripturi ne ajută să ne transformăm căminele în sanctuare ale credinței și în centre de învățare a Evangheliei. Aceasta invită Spiritul în căminele noastre. Duhul Sfânt ne umple sufletul cu bucurie și ne transformă în ucenici pe viață ai lui Isus Hristos.", "În ultimii câțiva ani, în timp ce am citit cărțile de scripturi sfinte, noi am observat panorama învățăturilor lui Dumnezeu pentru copiii Săi în toate dispensațiile importante ale Evangheliei.", "În fiecare dispensație, am văzut un tipar familiar. Dumnezeu restaurează sau revelează Evanghelia lui Isus Hristos prin profeții Săi. Oamenii urmează profeții și sunt foarte binecuvântați. Totuși, cu timpul, unii oameni încetează să mai dea ascultare cuvintelor profeților și se îndepărtează de Domnul și de Evanghelia Sa. Aceasta este ceea ce numim apostazie. Evanghelia i-a fost revelată mai întâi lui Adam, dar unii dintre copiii lui Adam și ai Evei s-au îndepărtat de Domnul în apostazie. Vedem un tipar al restaurării și apostaziei repetat în dispensațiile lui Enoh, Noe, Avraam, Moise și alții.", "Acum, astăzi, trăim în dispensația plenitudinii timpurilor. Aceasta este singura dispensație care nu se va termina cu o apostazie. Aceasta este dispensația care va marca începutul celei de-a Doua Veniri a Salvatorului Isus Hristos și al domniei Sale milenare.", "Așadar, ce este diferit la această dispensație? Ce ne-a oferit Domnul astăzi, special pentru zilele noastre, care ne va ajuta să ne apropiem mai mult de Salvator și să nu-L părăsim niciodată?", "Un răspuns care îmi vine în minte este scripturile – și în special Cartea lui Mormon: un alt testament al lui Isus Hristos.", "Deși Dumnezeu a promis că nu va mai exista o altă apostazie generală, trebuie să fim grijulii și atenți pentru a evita apostazia personală – amintindu-ne ceea ce ne-a învățat președintele Russell M. Nelson: „Fiecare dintre noi suntem responsabili de creșterea noastră spirituală individuală”. Studiul Cărții lui Mormon, așa cum îl facem în acest an, ne aduce întotdeauna mai aproape de Salvator – și ne ajută să rămânem aproape de El.", "Îl numim „studiu” și aceasta este bine deoarece el implică efort. Dar nu trebuie să învățăm întotdeauna ceva nou. Uneori, faptul de a citi din Cartea lui Mormon înseamnă doar să simțim că avem o legătură cu Dumnezeu astăzi – să hrănim sufletul, să fim întăriți spiritual înainte de a ne duce să înfruntăm lumea sau să găsim vindecare după o zi grea în lume.", "Studiem scripturile pentru ca Duhul Sfânt, marele învățător, să ne poată consolida convertirea la Tatăl Ceresc și la Isus Hristos și să ne poată ajuta să devenim mai asemănători Lor.", "Cu aceste gânduri în minte, ne-am putea gândi: „Ce ne-a învățat Duhul Sfânt în această săptămână în timp ce am studiat din Cartea lui Mormon?” și „Cum ne aduce acest lucru mai aproape de Salvator?”.", "Acestea sunt întrebări bune pentru studiul scripturilor acasă. Acestea sunt, de asemenea, întrebări excelente pentru a începe o clasă de duminica la biserică. Ne îmbunătățim predarea pe care o desfășurăm duminica la biserică îmbunătățindu-ne învățarea acasă în timpul săptămânii. Astfel, în clasele noastre de duminica, „cel care predică și cel care primește se înțeleg unul cu altul și amândoi sunt edificați și se bucură împreună”.", "Vă spun câteva versete pe care Spiritul le-a imprimat în mintea mea ca urmare a studiului din această săptămână al Cărții lui Mormon.", "Nefi l-a instruit pe Iacov să „[păstreze] aceste plăci și să le [înmâneze]… din generație în generație. Și dacă a fost predică sfântă, revelație… sau profeții”, Iacov „trebuia să [le graveze]… pe aceste plăci… de dragul poporului [lor].", "Mai târziu, Iacov a depus mărturie: „Cercetăm [scripturile]… și având toate aceste mărturii, noi căpătăm o speranță și credința noastră devine nestrămutată”.", "Acum, aceste versete m-au făcut să-mi amintesc ce a spus Nefi mai devreme despre plăcile de alamă:", "„Și noi am dobândit cronicile… și le-am cercetat și am aflat că ele erau… de mare valoare pentru noi, încât puteam să păstrăm poruncile Domnului pentru copiii noștri.", "Prin urmare, [a fost] înțelepciunea Domnului [ca noi să le ducem] cu noi în timp ce călătoream în pustiu către pământul făgăduinței”.", "Acum, dacă a fost înțelept ca Lehi și familia lui să aibă scripturile, este la fel de înțelept și pentru noi astăzi. Valoarea mare și puterea spirituală a scripturilor continuă să fie nemărginite în viața noastră astăzi.", "Nu a existat niciodată un popor în istorie care să aibă acces la Cartea lui Mormon și la alte scripturi de care ne bucurăm astăzi. Da, Lehi și familia lui au fost binecuvântați să ducă plăcile de alamă cu ei, dar nu aveau câte un exemplar pentru fiecare cort! Cel mai important exemplar al Cărții lui Mormon este exemplarul nostru personal. Este exemplarul pe care îl citim.", "În viziunea lui Lehi cu pomul vieții, Lehi ne-a învățat despre importanța de a avea o experiență personală în legătură cu dragostea lui Dumnezeu. După ce a luat din fruct, Lehi i-a văzut pe soția sa, Saria, și pe fiii săi, Nefi și Sam, puțin mai departe.", "„Ei stăteau ca și cum nu știau încotro să meargă…", "Le-am făcut un semn să vină”, a spus Lehi „și, de asemenea, am strigat către ei cu glas tare că trebuie să vină la mine și să ia din fructul care era vrednic de dorit mai presus decât orice alt fruct.", "Și… au venit la mine și au luat și ei din fruct”.", "Îmi place exemplul lui Lehi de părinte chibzuit. Saria, Nefi și Sam trăiau o viață bună, neprihănită. Dar Domnul avea ceva mai bun, ceva mai plăcut pentru ei. Ei nu știau unde să găsească acest lucru, dar Lehi știa. Așadar, el i-a chemat, „cu glas tare”, să vină la pomul vieții și să ia ei înșiși din fruct. Îndrumarea lui a fost clară. Nu putea să existe nicio neînțelegere.", "Eu sunt rodul unui model asemănător de educație parentală chibzuită. Când eram tânăr băiat, la vârsta de 11 sau 12 ani, mama m-a întrebat: „Mark, știi tu însuți, prin Duhul Sfânt, că Evanghelia este adevărată?”.", "Întrebarea ei m-a surprins. Am încercat mereu să fiu un „băiat bun” și am crezut că era suficient. Dar mama mea, asemenea lui Lehi, știa că era nevoie de ceva mai mult. Trebuia să acționez și să știu eu însumi.", "I-am răspuns că nu avusesem încă acea experiență. Și nu a părut deloc surprinsă de răspunsul meu.", "Apoi, ea a spus ceva ce nu am uitat niciodată. Îmi amintesc cuvintele ei și astăzi: „Tatăl Ceresc dorește să știi tu însuți. Dar trebuie să depui efort. Trebuie să citești Cartea lui Mormon și să te rogi pentru a afla prin Duhul Sfânt. Tatăl Ceresc îți va răspunde la rugăciuni”.", "Ei bine, nu citisem niciodată Cartea lui Mormon înainte. Nu credeam că eram suficient de mare pentru a face acest lucru. Dar mama mea a știut mai bine.", "Întrebarea ei a trezit în mine dorința de a ști eu însumi.", "Așadar, în fiecare seară, în dormitorul pe care îl împărțeam cu doi dintre frații mei, aprindeam lumina deasupra patului meu și citeam câte un capitol din Cartea lui Mormon. Apoi, după ce stingeam lumina, coboram în liniște din pat, îngenuncheam și mă rugam. M-am rugat mai sincer și cu mai multă dorință decât mă rugasem vreodată. L-am rugat pe Tatăl Ceresc să-mi spună dacă este adevărată Cartea lui Mormon.", "Din momentul în care am început să citesc din Cartea lui Mormon, am simțit că Tatăl Ceresc îmi cunoștea eforturile. Și am simțit că sunt important pentru El. În timp ce citeam și mă rugam, am avut sentimente de pace și mângâiere. Cu fiecare capitol, lumina credinței a devenit din ce în ce mai puternică în sufletul meu. Cu timpul, mi-am dat seama că aceste sentimente erau confirmări ale adevărului de la Duhul Sfânt. Am ajuns să știu eu însumi că este adevărată Cartea lui Mormon și că Isus Hristos este Salvatorul lumii. Cât sunt de recunoscător pentru invitația inspirată a mamei mele.", "Această experiență de citire a Cărții lui Mormon când eram copil a fost începutul unui tipar de studiu al scripturilor care continuă să mă binecuvânteze până în ziua de astăzi. Încă citesc Cartea lui Mormon și îngenunchez în rugăciune. Și Duhul Sfânt confirmă adevărurile ei din nou și din nou.", "Nefi a avut dreptate. A fost înțelepciunea Domnului ca noi să ducem scripturile cu noi pe tot parcursul vieții noastre. Cartea lui Mormon este „cheia de boltă” care face ca această dispensație să fie diferită de toate dispensațiile anterioare. Pe măsură ce studiem Cartea lui Mormon și îl urmăm pe profetul în viață, nu va exista apostazie personală în viața noastră.", "Invitația de a veni la pomul vieții ținându-ne strâns de cuvântul lui Dumnezeu nu este doar o invitație din partea lui Lehi adresată familiei lui și nu este doar o invitație din partea mamei mele de a citi și a mă ruga în legătură cu scriptura Cartea lui Mormon. Este, de asemenea, o invitație din partea profetului nostru, președintele Russell M. Nelson, adresată fiecăruia dintre noi.", "Vă promit că, pe măsură ce studiați Cartea lui Mormon, cu ajutorul rugăciunii, în fiecare zi, veți putea lua hotărâri mai bune – în fiecare zi. Vă promit că, pe măsură ce cugetați asupra a ceea ce studiați, ferestrele cerului se vor deschide și veți primi răspunsuri la întrebările dumneavoastră și îndrumare pentru propria viață”.", "Mă rog ca citirea Cărții lui Mormon în acest an să fie o bucurie și o binecuvântare pentru fiecare dintre noi și să ne apropie din ce în ce mai mult de Salvator.", "Tatăl Ceresc trăiește. Isus Hristos este Salvatorul și Mântuitorul nostru. Cartea lui Mormon conține cuvintele Sale și transmite dragostea Sa. Președintele Russell M. Nelson este profetul în viață al Domnului pe pământ astăzi. Știu că aceste lucruri sunt adevărate datorită mărturiei care confirmă a Duhului Sfânt, mărturie pe care am primit-o pentru prima dată în timp ce am citit Cartea lui Mormon când eram copil. În numele lui Isus Hristos, amin."]}, {"name": "Bucurați-vă de darul cheilor preoției", "verses": ["Dragi frați și surori, aceasta este o zi istorică pentru președintele Dallin H. Oaks și pentru mine. Cu 40 de ani în urmă, pe 7 aprilie 1984, noi am fost susținuți în Cvorumul celor Doisprezece Apostoli. De atunci, ne-am bucurat de fiecare conferință generală în parte, inclusiv de aceasta. Am fost încă o dată binecuvântați cu o revărsare sacră a Spiritului. Sper că veți studia în rânduri repetate mesajele de la această conferință în lunile următoare.", "Când m-am născut eu, existau șase temple în funcțiune în Biserică – câte unul în St. George, Logan, Manti și Salt Lake din Utah; precum și în Cardston, Alberta din Canada; și în Laie din Hawaii. Două temple mai vechi funcționaseră o perioadă scurtă în Kirtland, Ohio, și Nauvoo, Illinois. Pentru că cea mai mare parte a Bisericii s-a mutat în vest, sfinții au fost obligați să lase cele două temple în urmă.", "Templul Nauvoo a fost distrus de un foc declanșat de un piroman. A fost reconstruit mai târziu și dedicat de președintele Gordon B. Hinkley. Templul Kirtland a fost desacralizat de dușmani ai Bisericii. Mai târziu, Templul Kirtland a fost dobândit de Comunitatea lui Hristos, care l-a deținut mulți ani.", "Luna trecută, noi am anunțat că Biserica lui Isus Hristos a Sfinților din Zilele din Urmă a cumpărat Templul Kirtland, împreună cu câteva locuri istorice importante din Nauvoo. Apreciem foarte mult discuțiile cordiale și de interes comun pe care le-am avut cu respectivii conducători ai Comunității lui Hristos care au condus la acest acord.", "Templul Kirtland are o importanță deosebită în restaurarea Evangheliei lui Isus Hristos. Mai multe evenimente care au avut loc acolo au fost profețite de milenii și au fost esențiale pentru ca Biserica restaurată a Domnului să-și îndeplinească misiunea din zilele din urmă.", "Cel mai important dintre aceste evenimente a avut loc în duminica Paștelui din 3 aprilie 1836. În acea zi, Joseph Smith și Oliver Cowdery au trăit experiența unei serii de vizite remarcabile. Mai întâi, a apărut Domnul Isus Hristos. Profetul a consemnat: „Ochii [Salvatorului] erau ca flacăra focului; părul de pe capul Lui era alb ca zăpada curată; înfățișarea Sa era mai strălucitoare decât soarele; și glasul Său era ca sunetul vuietului unor ape mari”.", "În timpul acestei apariții, Domnul Și-a declarat identitatea. El a spus: „Eu sunt Cel dintâi și Cel de pe urmă; Eu sunt Acela care trăiește, Eu sunt Acela care a fost ucis; Eu sunt avocatul vostru pe lângă Tatăl”.", "Isus Hristos a declarat apoi că El acceptase templul drept casă a Sa și a făcut această promisiune uluitoare: „Eu Mă voi manifesta poporului meu cu îndurare în această casă”.", "Această promisiune importantă se aplică fiecărui templu dedicat din zilele noastre. Vă invit să cugetați la ce înseamnă promisiunea Domnului pentru dumneavoastră personal.", "După apariția Salvatorului, a apărut Moise. Moise i-a conferit lui Joseph Smith cheile pentru adunarea lui Israel și întoarcerea celor zece triburi.", "Când această viziune a luat sfârșit, „Elias a apărut și a încredințat dispensația Evangheliei lui Avraam” lui Joseph.", "Apoi, a apărut profetul Ilie. Apariția sa a împlinit promisiunea lui Maleahi că, înainte de a Doua Venire, Domnul avea să trimită pe Ilie pentru a „întoarce inima părinților spre copii și inima copiilor spre părinții lor”. Ilie i-a încredințat apoi cheile puterii de pecetluire lui Joseph Smith.", "Importanța readucerii acestor chei pe pământ de către trei mesageri cerești sub îndrumarea Domnului nu poate fi niciodată supraevaluată. Cheile preoției constituie autoritatea și puterea președinției. Cheile preoției guvernează modul în care preoția lui Dumnezeu poate fi folosită pentru a duce la împlinirea scopurilor Domnului și a-i binecuvânta pe toți cei care acceptă Evanghelia restaurată a lui Isus Hristos.", "Este important de menționat că, înainte de organizarea Bisericii, mesageri cerești au încredințat Preoția aaronică și Preoția lui Melhisedec profetului Joseph și i-au dat cheile pentru ambele preoții. Aceste chei i-au dat lui Joseph Smith autoritatea de a organiza Biserica în anul 1830.", "Apoi, în 1836, conferirea, în Templul Kirtland, a acestor trei chei suplimentare ale preoției – anume, cheile adunării lui Israel, cheile Evangheliei lui Avraam și cheile puterii de pecetluire – a fost esențială. Aceste chei l-au autorizat pe Joseph Smith – și pe toți președinții Bisericii Domnului care au urmat – să-l adune pe Israel de ambele părți ale vălului, să-i binecuvânteze pe toți copiii de legământ cu binecuvântările lui Avraam, să pună pecetluirea ratificatoare asupra rânduielilor și legămintelor preoției și să pecetluiască familii pentru eternitate. Puterea acestor chei ale preoției este infinită și uimitoare.", "Gândiți-vă cum ar fi diferită viața dumneavoastră dacă cheile preoției nu ar fi fost restaurate pe pământ. Fără cheile preoției, nu ați fi putut fi înzestrați cu puterea lui Dumnezeu. Fără cheile preoției, Biserica ar putea fi doar o importantă organizație de propovăduire și ajutor umanitar, dar nimic mai mult. Fără cheile preoției, niciunul dintre noi nu ar fi avut acces la rânduielile și legămintele esențiale care ne leagă etern de cei dragi ai noștri și ne permit, în cele din urmă, să trăim alături de Dumnezeu.", "Cheile preoției deosebesc Biserica lui Isus Hristos a Sfinților din Zilele din Urmă de orice altă organizație de pe pământ. Multe alte organizații pot și vă fac viața mai bună aici, în viața muritoare. Dar nicio altă organizație nu poate și nu vă va influența viața după moarte.", "Cheile preoției ne dau autoritatea de a da toate binecuvântările promise lui Avraam fiecărui bărbat și fiecărei femei care își țin legământele. Prin munca în templu aceste binecuvântări alese sunt disponibile tuturor copiilor lui Dumnezeu, indiferent unde sau când au trăit sau trăiesc ei acum. Să ne bucurăm întrucât cheile preoției sunt din nou pe pământ.", "Vă invit să vă gândiți cu atenție la următoarele trei declarații:", "Adunarea lui Israel este dovada că Dumnezeu îi iubește pe toți copiii Săi de pretutindeni.", "Evanghelia lui Avraam este o altă dovadă că Dumnezeu îi iubește pe toți copiii Săi de pretutindeni. El îi invită pe toți să vină la El – „negri și albi, sclavi și liberi, bărbați și femei… toți sunt egali în fața lui Dumnezeu”.", "Puterea de pecetluire este dovada divină a cât de mult îi iubește Dumnezeu pe toți copiii Săi de pretutindeni și cât de mult dorește ca fiecare dintre ei să aleagă să se întoarcă acasă la El.", "Cheile preoției restaurate prin profetul Joseph Smith fac posibil ca fiecare bărbat și femeie care își țin legămintele să se bucure de incredibilele privilegii spirituale personale. Și referitor la aceasta, sunt multe de învățat din istoria sacră a Templului Kirtland.", "Rugăciunea de dedicare a Templului Kirtland rostită de Joseph Smith este un ghid privind modul în care templul ne împuternicește, pe dumneavoastră și pe mine, să facem față încercărilor vieții în aceste ultime zile. Vă încurajez să studiați acea rugăciune, consemnată în Doctrină și legăminte, secțiunea 109. Acea rugăciune de dedicare, care a fost primită prin revelație, ne învață că templul este „o casă de rugăciune, o casă de post, o casă de credință, o casă de învățare, o casă de slavă, o casă a ordinii, o casă a lui Dumnezeu”.", "Această listă de însușiri este mai mult decât o descriere a templului. Este o promisiune cu privire la ce se va întâmpla celor care slujesc și preaslăvesc în casa Domnului. Ei se pot aștepta să primească răspunsuri la rugăciune, revelație personală, o mai mare credință, tărie, alinare, cunoaștere sporită și putere sporită.", "Timpul petrecut în templu vă va ajuta să gândiți din perspectivă celestială și să vă faceți o imagine despre cine sunteți cu adevărat, cine puteți deveni și felul de viață pe care îl puteți avea pentru totdeauna. Preaslăvirea cu regularitate în templu va îmbunătăți modul în care vă vedeți pe dumneavoastră și locul pe care îl aveți în magnificul plan al lui Dumnezeu. Vă promit aceasta.", "Ni se promite, de asemenea, că, în templu, putem „[primi] o plenitudine a Duhului Sfânt”. Imaginați-vă ce înseamnă această promisiune, care implică a avea cerurile deschise pentru fiecare căutător onest al adevărului etern.", "Suntem învățați că toți cei care preaslăvesc în templu vor avea puterea lui Dumnezeu și îngeri care „să îi păzească”. Cât de mult vă mărește încrederea cunoașterea că, fiind femeie înzestrată sau bărbat înzestrat, înarmați cu puterea lui Dumnezeu, nu trebuie să înfruntați viața singuri? Ce curaj vă dă cunoașterea că îngerii vă vor ajuta cu adevărat?", "Ni se promite, de asemenea, că „nicio conspirație de răutate” nu va avea putere asupra celor care preaslăvesc în casa Domnului.", "Înțelegerea privilegiilor spirituale, care devin posibile în templu, este vitală pentru fiecare dintre noi astăzi.", "Dragii mei frați și dragile mele surori, aceasta este promisiunea mea. Nimic nu vă va ajuta mai mult să vă țineți strâns de bara de fier decât preaslăvirea în templu cu regularitatea pe care v-o permit circumstanțele dumneavoastră. Nimic nu vă va proteja mai mult când vă veți confrunta cu negura și întunericul lumii. Nimic nu vă va întări mai mult mărturia despre Domnul Isus Hristos și ispășirea Sa sau ajuta mai mult să înțelegeți planul magnific al lui Dumnezeu. Nimic nu vă va alina mai mult spiritul în clipele de durere. Nimic nu va deschide cerurile mai mult. Nimic!", "Templul este poarta către cele mai mărețe binecuvântări pe care Dumnezeu le are pentru fiecare dintre noi, căci templul este singurul loc de pe pământ în care noi putem primi toate binecuvântările promise lui Avraam. Acesta este motivul pentru care noi facem tot ce ne stă în putere, sub îndrumarea Domnului, ca binecuvântările templului să fie mai accesibile membrilor Bisericii. Astfel, suntem încântați să anunțăm planurile noastre de a construi un templu nou în fiecare dintre următoarele 15 locuri:", "Uturoa, Polinezia Franceză;", "Chihuahua, Mexic;", "Florianópolis, Brazilia;", "Rosario, Argentina;", "Edinburgh, Scoția;", "Brisbane, Zona Sud Australia;", "Victoria, Columbia Britanică;", "Yuma, Arizona;", "Houston, Zona Sud Texas;", "Des Moines, Iowa;", "Cincinnati, Ohio;", "Honolulu, Hawaii;", "West Jordan, Utah;", "Lehi, Utah;", "Maracaibo, Venezuela.", "Dragii mei frați și dragile mele surori, depun mărturie că aceasta este Biserica lui Isus Hristos a Sfinților din Zilele din Urmă. El este la conducerea ei. Noi suntem ucenicii Săi.", "Fie ca noi să ne bucurăm de restaurarea cheilor preoției, care fac posibil ca dumneavoastră și cu mine să ne bucurăm de fiecare binecuvântare spirituală pe care dorim și suntem demni să o primim. Aceasta este mărturia mea, în numele sacru al lui Isus Hristos, amin."]}]}, "2023-10": {"name": "Octombrie 2023", "chapters": [{"name": "Pe drumul datoriei lor", "verses": ["Mă rog sincer să am parte de ajutorul Duhului Sfânt în timp ce îmi exprim acum dragostea, admirația și recunoștința față de membrii Bisericii lui Isus Hristos a Sfinților din Zilele din Urmă din întreaga lume.", "Anul 1947 a marcat împlinirea a 100 de ani de la sosirea primilor pionieri sfinți din zilele din urmă în Valea Salt Lake. Multe sărbătoriri memorabile au avut loc în acel an și a fost exprimată, în nenumărate moduri, recunoștința față de ucenicii devotați ai lui Isus Hristos care au deschis drumuri, au construit case, au plantat culturi în deșertul arid și au întemeiat comunități.", "Președintele J. Reuben Clark, primul consilier în Prima Președinție, a adus unul dintre cele mai memorabile și emoționante omagii acestor pionieri credincioși în cadrul Conferinței Generale din luna octombrie a anului 1947.", "În mesajul său, președintele Clark a mulțumit pe scurt bine-cunoscuților conducători care au condus migrația către vest, cum ar fi Brigham Young, Heber C. Kimball, Wilford Woodruff, Parley P. Pratt și mulți alții. Dar, scopul său principal nu a fost acela de a relata realizările acestor persoane remarcabile. De fapt, el și-a concentrat remarcile asupra sufletelor curajoase ale căror nume nu sunt nici cunoscute, nici înregistrate oficial în istoria Bisericii. Titlul instructiv al mesajului său este: „Cei din ultima căruță”.", "Președintele Clark a descris cu lux de amănunte caracteristicile migranților care au călătorit în ultima căruță acoperită din fiecare dintre convoaiele lungi care au traversat câmpiile și încercările cu care aceștia s-au confruntat. El i-a lăudat pe acești eroi anonimi și neomagiați, care, zi după zi, săptămână după săptămână și lună după lună, au fost sufocați de praful ridicat de toate căruțele care mergeau în fața lor – și care au biruit obstacolele necruțătoare de care au avut parte de-a lungul drumului.", "Președintele Clark a declarat: „Cei din ultima căruță au înaintat, epuizați și istoviți, obosiți de atâta mers, uneori aproape demoralizați, rezistând datorită credinței lor că Dumnezeu îi iubește, că Evanghelia restaurată este adevărată și că Domnul i-a condus și îndrumat pe frații din față”.", "El și-a încheiat mesajul cu următorul elogiu emoționant: „Acestor suflete umile, mărețe în credință, mărețe în lucrare, mărețe în faptul de a trăi neprihănit, mărețe în modelarea moștenirii noastre neprețuite, le ofer cu umilință dragostea mea, respectul meu, omagiul meu pios”.", "În anul 1990, președintele Howard W. Hunter, pe atunci președintele Cvorumului celor Doisprezece Apostoli, a transmis un mesaj despre contribuțiile indispensabile ale nenumăraților membri ai Bisericii care slujesc cu sârguință și credincioșie și care primesc puțină recunoaștere sau apreciere publică sau deloc.", "Președintele Hunter a explicat:", "„Despre [tânărul și curajosul căpitan Moroni], s-a spus:", "«Dacă toți oamenii ar fi fost și ar fi și vor fi în viitor la fel ca Moroni, iată, însăși puterile iadului ar fi zdruncinate pentru veșnicie; da, diavolul nu ar avea putere niciodată asupra inimilor copiilor oamenilor» (Alma 48:17).", "Ce compliment pentru un bărbat renumit și puternic… Două versete mai jos, se găsește o declarație despre Helaman și frații săi, care au avut un rol mai puțin vizibil decât Moroni, care sună astfel:", "«Acum iată, Helaman și frații lui nu erau mai puțin de folos poporului decât Moroni» (Alma 48:19)”.", "Președintele Hunter a continuat: „Cu alte cuvinte, chiar dacă Helaman nu a fost atât de vizibil sau remarcabil ca Moroni, a fost de folos la fel ca el; adică, el a fost la fel de util sau de folositor ca Moroni”.", "Apoi, președintele Hunter ne-a sfătuit pe toți să nu fim mai puțin de folos. El a spus: „Dacă simțiți că o mare parte din ceea ce faceți în acest an sau în anii care vor urma nu vă face foarte faimoși, fiți curajoși! Cei mai mulți dintre cei mai buni oameni care au trăit vreodată nu au fost nici ei foarte faimoși. Slujiți și progresați, cu credincioșie și în liniște”.", "Sunt recunoscător pentru milioanele de membri ai Bisericii care vin astăzi la Salvator și înaintează pe cărarea legămintelor în ultimele căruțe ale convoaielor noastre contemporane – și care, cu adevărat, nu sunt mai puțin de folos. Credința dumneavoastră puternică în Tatăl Ceresc și în Domnul Isus Hristos și viețile dumneavoastră simple și consacrate mă inspiră să fiu un om și un ucenic mai bun.", "Vă iubesc! Vă admir! Vă mulțumesc! Și vă felicit!", "O declarație din Cartea lui Mormon, rostită de Samuel Lamanitul, rezumă cel mai bine sentimentele mele față de dumneavoastră.", "„Vedeți că cea mai mare parte dintre ei sunt pe drumul datoriei lor; și ei [merg] cu grijă înaintea lui Dumnezeu; și au grijă să țină poruncile Lui și legile Lui…", "Da, vă spun vouă, cum că cea mai mare parte dintre ei fac aceasta; și ei se străduiesc cu o hărnicie neobosită ca să poată aduce pe ceilalți frați ai lor la cunoașterea adevărului.”", "Cred că expresia „pe drumul datoriei lor” descrie frații și surorile cu discernământ care caută și se așază lângă oameni care sunt singuri în adunările Bisericii și în diferite alte împrejurări. Ei se străduiesc, în mod consecvent, să-i „[mângâie] pe aceia care au nevoie să fie mângâiați]”, fără să aștepte să fie menționați în public sau lăudați.", "Expresia „pe drumul datoriei lor” descrie soții, soțiile și copiii care sprijină un coleg, un părinte sau un copil care slujește într-o chemare de conducere în Biserica restaurată a Domnului. Influența lor constantă, discretă, care susține, și, care de obicei, este nerecunoscută, face posibilă binecuvântarea multor persoane și familii în moduri care vor fi pe deplin cunoscute doar în eternitate.", "Expresia „pe drumul datoriei lor” descrie persoanele care, după ce s-au îndepărtat de Dumnezeu, se reîntorc cu umilință către El pocăindu-se de păcatele lor și căutând puterea curățitoare și vindecătoare a ispășirii Salvatorului. Venirea la Hristos prin reîntoarcerea pe cărarea legămintelor de la ocoluri pline de păcate pe „căi nepermise” este esențială din punct de vedere spiritual și riguroasă din punct de vedere al neprihănirii. Pe măsură ce înaintează cu credință și nu ostenesc să facă bine, ei, fiecare, pun temelia unei mari lucrări în viața lor, „pentru toate generațiile și pentru eternitate”.", "Expresia „pe drumul datoriei lor” descrie persoanele neprihănite care doresc să se înjuge alături de Salvator prin legămintele și rânduielile autorizate ale Evangheliei Sale – dar cărora li se poate interzice să facă acest lucru din cauza unor factori pe care nu-i pot controla. Vă promit că suferința dumneavoastră va fi ușurată, iar supunerea și credincioșia dumneavoastră de a vă supune cu răbdare voinței lui Dumnezeu vor fi răsplătite „la timpul ales de Domnul”. „Seara vine plânsul, iar dimineața veselia.”", "Expresia „pe drumul datoriei lor” descrie traducătorii și interpreții inspirați din întreaga lume care-I slujesc Domnului ajutând prieteni și membri să „audă plenitudinea Evangheliei în propria limbă și în limbajul propriu”. Glasurile, traducerea în limbajul semnelor și documentele lor traduse transmit adevăruri eterne, dar puțini dintre noi le cunosc numele sau își exprimă vreodată aprecierea. Prin darul limbilor cu care au fost binecuvântați, traducătorii și interpreții slujesc cu sârguință, în mod altruist și, cel mai adesea, în mod anonim pentru a ajuta oamenii să primească darul spiritual al credinței citind și auzind cuvântul lui Dumnezeu.", "Expresia „pe drumul datoriei lor” descrie bărbații credincioși căsătoriți și femeile credincioase căsătorite care își onorează responsabilitatea pe care o au prin legământ de a se înmulți și de a umple pământul și care sunt binecuvântați cu tăria și puterea de a se lupta cu propriii copii în cadrul adunărilor de împărtășanie. Într-o lume tot mai confuză, copleșită de calamități și priorități greșite, aceste suflete curajoase nu dau ascultare glasurilor laice care exaltă egocentrismul; ele respectă caracterul sacru și importanța vieții în planul fericirii întocmit de Tatăl Ceresc pentru copiii Săi.", "Multe cupluri căsătorite se încred, de asemenea, în Dumnezeu când dorințele neprihănite ale inimilor lor nu se îndeplinesc cum sau când au sperat și au visat. Ele „se încred în Domnul” și nu cer ca El să respecte termenele lor limită din viața muritoare. „Deoarece, de la începutul lumii, oamenii nu au auzit, nici urechea nu a înțeles, nici ochiul n-a văzut, o, Dumnezeule, în afară de Tine, ce mărețe sunt lucrurile pe care le-ai pregătit pentru [aceia] care Te așteaptă.”", "Expresia „pe drumul datoriei lor” descrie miile și miile de conducătoare ale claselor de creșă și învățători și învățătoare de la Societatea Primară care iubesc și instruiesc copiii Bisericii în fiecare zi de sabat.", "Gândiți-vă la consecințele eterne ale slujirii oferite de acești ucenici devotați – și la binecuvântările minunate promise celor care păstoresc copiii.", "„Și [Isus] a luat un copilaș, și l-a așezat în mijlocul lor; apoi l-a luat în brațe, și le-a zis:", "«Oricine primește pe unul din acești copilași, în Numele Meu, Mă primește pe Mine; și oricine Mă primește pe Mine, nu Mă primește pe Mine, ci pe Cel ce M-a trimis pe Mine».”", "Expresia „pe drumul datoriei lor” descrie copiii devotați care se îngrijesc cu blândețe de părinții în vârstă, mama lipsită de somn care alină copilul speriat în timp ce stă de pază ca o „leoaică la poarta” casei ei, membrii Bisericii care sosesc devreme și pleacă târziu pentru a aranja și a pune la loc scaune și persoanele inspirate care invită membri ai familiei, prieteni și colegi să vină și să vadă, să vină și să ajute și să vină și să stea.", "Am descris doar câteva exemple alese de ucenici devotați ai lui Isus Hristos care-și țin legămintele, așa cum sunteți dumneavoastră, care înaintați „pe drumul datoriei [dumneavoastră]”. Milioane de alte exemple de sfinți din zilele din urmă care-I oferă lui Dumnezeu „sufletele [lor] întregi” se găsesc în căminele concentrate asupra lui Hristos și în unitățile Bisericii din întreaga lume.", "Dumneavoastră iubiți și slujiți, ascultați și învățați, îngrijiți și consolați, predați și depuneți mărturie prin puterea Duhului Sfânt. Postiți și vă rugați des, deveniți din ce în ce mai puternici în umilință și din ce în ce mai fermi în credința lui Hristos, „[umplându-vă sufletele] de bucurie și consolare, da, chiar până la purificarea și sfințirea inimilor [voastre], care sfințire vine datorită… [faptului că vă supuneți inimile lui] Dumnezeu”.", "Cei din ultima căruță, toți cei care nu sunt mai puțin de folos și dumneavoastră, cei care astăzi înaintați pe drumul datoriei dumneavoastră, sunteți tăria Bisericii restaurate a Salvatorului. Și, așa cum Domnul a promis, „toate tronurile și stăpânirile, principatele și puterile vor fi revelate și conferite acelora care au îndurat curajoși pentru Evanghelia lui Isus Hristos”.", "Depun mărturie, cu bucurie, că Tatăl Ceresc și Fiul Său Preaiubit trăiesc și promisiunile Lor sunt sigure, în numele sacru al Domnului Isus Hristos, amin."]}, {"name": "Suportați ziua în Hristos", "verses": ["Era o zi plină de pilde clare și directe, întrebări complexe și doctrină profundă. După ce i-a mustrat aspru pe cei care erau ca „mormintele văruite, care pe dinafară se arată frumoase, iar pe dinăuntru sunt pline de oasele morților și de orice fel de necurățenie”, Isus a mai predat trei pilde despre pregătirea spirituală și ucenicie. Una dintre acestea a fost pilda celor zece fecioare.", "„Atunci împărăția cerurilor se va asemăna cu zece fecioare, care și-au luat candelele, și au ieșit în întâmpinarea mirelui.", "Cinci dintre ele erau nechibzuite, și cinci înțelepte.", "Cele nechibzuite, când și-au luat candelele, n-au luat cu ele untdelemn;", "dar cele înțelepte, împreună cu candelele, au luat cu ele și untdelemn în vase.", "Fiindcă mirele zăbovea, au ațipit toate, și au adormit.", "La miezul nopții, s-a auzit o strigare: «Iată mirele, ieșiți-i în întâmpinare!».", "Atunci toate fecioarele acelea s-au sculat și și-au pregătit candelele.", "Cele nechibzuite au zis celor înțelepte: «Dați-ne din untdelemnul vostru, căci ni se sting candelele».", "Cele înțelepte le-au răspuns: «Nu, ca nu cumva să nu ne ajungă nici nouă nici vouă; ci mai bine duceți-vă la cei ce vând untdelemn și cumpărați-vă».", "Pe când se duceau ele să cumpere untdelemn, a venit mirele: cele ce erau gata au intrat cu el în odaia de nuntă și s-a încuiat ușa.", "Mai pe urmă, au venit și celelalte fecioare și au zis: «Doamne, Doamne, deschide-ne!».", "Dar el, drept răspuns, le-a zis: «Adevărat vă spun, voi nu mă cunoașteți!».", "Vegheați dar, căci nu știți ziua, nici ceasul în care va veni Fiul omului.”", "Președintele Dallin H. Oaks a publicat următoarele întrebări care m-au făcut să mă gândesc la venirea Mirelui: „Ce s-ar întâmpla dacă ziua venirii Sale ar fi mâine? Dacă am ști că mâine Îl vom întâlni pe Domnul – prin moartea noastră prematură sau prin venirea Sa neașteptată – ce am face astăzi?”.", "Am învățat din experiență personală că pregătirea spirituală pentru venirea Domnului nu este doar esențială, ci singura cale de a găsi pace și fericire adevărate.", "Era o zi de toamnă senină și rece când am auzit pentru prima dată cuvintele: „Ai cancer”. Soțul meu și cu mine am fost șocați! În timp ce mergeam spre casă, procesând în tăcere vestea, inima mea s-a îndreptat către cei trei fii ai noștri.", "În mintea mea L-am întrebat pe Tatăl Ceresc: „Voi muri?”.", "Duhul Sfânt mi-a șoptit: „Totul va fi bine”.", "Apoi am întrebat: „Voi trăi?”.", "Din nou, am primit răspunsul: „Totul va fi bine”.", "Eram confuză. De ce am primit exact același răspuns la întrebările dacă voi trăi sau dacă voi muri?", "Apoi, dintr-o dată, fiecare fibră a ființei mele s-a umplut de o pace absolută când mi-am amintit: Nu trebuia să ne grăbim spre casă și să-i învățăm pe copiii noștri cum să se roage. Ei știau cum să primească răspunsuri și alinare prin intermediul rugăciunii. Nu trebuia să ne grăbim spre casă și să-i învățăm despre scripturi sau cuvintele profeților în viață. Aceste cuvinte erau deja o sursă de tărie și înțelegere cunoscută de ei. Nu trebuia să ne grăbim spre casă și să-i învățăm despre pocăință, înviere, restaurare, planul salvării, familii eterne sau chiar doctrina lui Isus Hristos.", "În acel moment, fiecare lecție din cadrul serii în familie, sesiune de studiu a scripturilor, rugăciune rostită cu credință, binecuvântare oferită, mărturie împărtășită, legământ făcut și ținut, participare în casa Domnului și zi de sabat ținută a contat – o, cât de mult a contat! Era prea târziu să mai punem untdelemn în candele. Aveam nevoie de fiecare picătură și aveam nevoie de ea chiar acum!", "Datorită lui Isus Hristos și a Evangheliei Sale restaurate, dacă muream, familia mea avea să fie alinată, întărită și, într-o zi, întregită. Dacă trăiam, aveam acces la cea mai mare putere de pe acest pământ pentru a mă ajuta, susține și vindeca. În cele din urmă, datorită lui Isus Hristos, totul poate fi bine.", "Învățăm dintr-un studiu atent al cărții Doctrină și legăminte ce înseamnă „bine”:", "„Și, în ziua aceea, când Eu voi veni în slava Mea, se va împlini pilda pe care am spus-o cu privire la cele zece fecioare.", "Pentru că, acei care sunt înțelepți, și au primit adevărul, și au primit Spiritul Sfânt pentru îndrumarea lor, și nu au fost înșelați – adevărat vă spun vouă, ei nu vor fi doborâți și aruncați în foc, ci vor suporta ziua”.", "Isus Hristos face posibil ca noi să „[suportăm] ziua”. A suporta ziua nu înseamnă a adăuga la o listă cu lucruri de făcut din ce în ce mai lungă. Gândiți-vă la o lupă. Singurul ei scop nu este doar de a face ca lucrurile să pară mai mari. De asemenea, poate aduna și concentra lumina pentru a o face mai puternică. Trebuie să simplificăm, să ne concentrăm eforturile și să adunăm lumina lui Isus Hristos. Avem nevoie de mai multe experiențe sfinte și revelatoare.", "Situat în nord-vestul Israelului, este un frumos șir muntos numit adesea „muntele veșnic verde”. Muntele Carmel rămâne verde tot timpul anului, în mare parte datorită unor cantități mici de rouă. Hrănirea are loc zilnic. Ca roua de pe Carmel, dacă vom căuta să ne hrănim sufletele „cu lucruri care țin de dreptate”, „lucruri mici și simple”, mărturiile noastre și mărturiile copiilor noștri vor rămâne vii!", "Acum, poate vă gândiți: „Dar sora Wright, nu ne cunoașteți familia. Ne străduim cu adevărat și nu suntem deloc așa”. Aveți dreptate. Nu vă cunosc familia. Dar un Dumnezeu cu infinită dragoste, milă, putere, cunoaștere și slavă o cunoaște.", "Întrebările pe care vi le adresați sunt întrebări ale inimii care dor în adâncurile sufletului dumneavoastră. Întrebări similare se găsesc în sfintele scripturi.", "„Învățătorule, nu-ți pasă că [familia mea piere]?”", "„Unde mai este atunci nădejdea mea?”", "„Ce [să fac eu] pentru ca acest nor de întuneric să poată fi înlăturat ca să nu [mă] mai umbrească?”", "„Dar înțelepciunea unde se găsește? Unde este locuința priceperii?”", "„Cum este cu putință ca [eu să pun] mâna pe fiecare lucru bun?”", "„Doamne, ce vrei să fac?”", "Și, apoi, atât de dulce, vin răspunsurile.", "„Crezi tu în puterea de salvare a lui Hristos?”", "„A poruncit Domnul cuiva să nu ia parte la bunătatea Sa?”", "„Credeți că [El poate] face lucrul acesta?”", "„Crezi tu în proroci?”", "„Dați voi dovadă de credință în mântuirea Aceluia care v-a făcut pe voi?”", "„Cel ce judecă tot pământul nu va face oare dreptate?”", "Dragi prieteni, nu ne putem împărți untdelemnul, dar putem împărți lumina Sa. Untdelemnul din candelele noastre nu ne va ajuta doar să „[suportăm] ziua”, ci poate fi și mijlocul de a lumina calea care îi conduce pe cei pe care îi iubim către Salvator, care este pregătit „cu brațele deschise ca [să-i] primească”.", "„Așa vorbește Domnul: «Oprește-ți plânsul, oprește-ți lacrimile din ochi; căci truda îți va fi răsplătită… [și] ei se vor întoarce iarăși din țara vrăjmașului.", "Este nădejde pentru urmașii tăi, zice Domnul; copiii tăi se vor întoarce în ținutul lor!»”.", "Isus Hristos este „nădejde pentru urmașii tăi”. Nimic din ceea ce am făcut sau nu am făcut nu poate să nu fie cuprins în sacrificiul Său infinit și etern. El este motivul pentru care povestea noastră nu ia sfârșit niciodată. De aceea, noi „trebuie să [înaintăm] cu fermitate în Hristos, având o strălucire perfectă a speranței și o iubire de Dumnezeu și de toți oamenii. Prin urmare, dacă [înaintăm ospătându-ne] din cuvântul lui Hristos și [îndurăm] până la sfârșit, iată, astfel a spus Tatăl: [Vom] avea viață veșnică”.", "Viața eternă este bucurie eternă. Bucurie în această viață, chiar acum – nu în pofida încercărilor din zilele noastre, ci datorită ajutorului Domnului de a învăța din ele și, în cele din urmă, de a le birui – și bucurie nemărginită în viața care va veni. Lacrimile se vor usca, inimile frânte vor fi vindecate, ceea ce este pierdut va fi găsit, îngrijorările vor fi rezolvate, familiile vor fi întregite și tot ceea ce are Tatăl va fi al nostru.", "Priviți către Isus Hristos și veți trăi este mărturia mea în numele sacru și sfânt al preaiubitului „[Păstor și Episcop al] sufletelor [noastre]”, Isus Hristos, amin."]}, {"name": "Domnule, am vrea să-L vedem pe Isus", "verses": ["Într-o zi din primăvara anului 1945, un tânăr s-a trezit într-un spital militar. Era norocos să fie în viață – fusese împușcat chiar în spatele urechii, dar medicii îl operaseră și, acum, putea să meargă și să vorbească normal.", "Din nefericire, glonțul îi afectase partea creierului care recunoaște fețele. Acum, o privea pe soția lui fără s-o recunoască deloc; nu-și putea recunoaște nici mama. Chiar și fața din oglindă îi era străină – nu putea să spună dacă era bărbat sau femeie.", "Suferea de orbire facială – o boală care afectează milioane de oameni.", "Oamenii care suferă de o formă gravă de orbire facială încearcă să-i identifice pe alții memorând reguli – o regulă pentru a recunoaște o fiică după modelul pistruilor ei sau o prietenă după mersul ei târșâit.", "Iată o a doua povestire, care m-a influențat personal: când eram tânăr băiat, am considerat-o deseori pe mama mea drept persoana care stabilea regulile. Ea hotăra când mă puteam juca și când trebuia să mă duc la culcare sau, mai rău, când să smulg buruieni în curte.", "Evident că mă iubea. Dar prea des și, spre rușinea mea, o vedeam ca fiind doar „cea de care trebuie să ascult”.", "Abia ani mai târziu, am ajuns să o văd ca pe o persoană reală. Mi-e rușine să spun că nu am observat niciodată cu adevărat sacrificiul ei sau nu m-am întrebat de ce ani de zile ea a purtat doar aceleași două fuste vechi (în timp ce eu primeam haine noi pentru școală) ori de ce, la sfârșitul zilei, era atât de obosită și nerăbdătoare ca eu să merg la culcare devreme.", "Probabil ați observat că aceste două povestiri sunt, în realitate, una singură – timp de prea mulți ani, am suferit, de fapt, de orbire facială. Am eșuat s-o văd pe mama ca fiind o persoană reală. Vedeam regulile ei, dar nu vedeam în ele dragostea ei.", "Vă spun aceste două povestiri pentru a sublinia un singur lucru: bănuiesc că știți pe cineva (poate că dumneavoastră sunteți acel cineva) care suferă de o formă de orbire facială spirituală.", "Poate că întâmpinați greutăți în a-L vedea pe Dumnezeu ca fiind un Tată iubitor. Poate că priviți spre cer și vedeți, nu fața dragostei și a milei, ci un desiș de reguli prin care trebuie să vă croiți drum. Probabil credeți că Dumnezeu domnește în cerurile Sale, vorbește prin profeții Săi și o iubește pe sora dumneavoastră, dar vă întrebați, în secret, dacă El vă iubește. Probabil că ați simțit bara de fier în palma dumneavoastră, dar nu ați simțit încă dragostea Salvatorului dumneavoastră la care duce bara de fier.", "Bănuiesc că știți astfel de oameni, deoarece, mult timp, eu am fost o astfel de persoană – am suferit de orbire facială spirituală.", "Credeam că viața mea însemna să respect reguli și să mă ridic la nivelul unor standarde abstracte. Știam că Dumnezeu vă iubește în mod perfect, dar eu nu am simțit asta personal. Mă tem că m-am gândit mai mult la a ajunge în cer decât la a fi cu Tatăl meu Ceresc.", "Dacă dumneavoastră, la fel ca mine, puteți uneori doar să mimați cântatul, dar să nu „cântați cântecul iubirii mântuitoare”, ce putem face?", "Răspunsul, așa cum ne amintește președintele Russel M. Nelson, este întotdeauna Isus. Și, aceasta este o veste foarte bună.", "Acesta este un verset scurt din Ioan pe care-l îndrăgesc. Vorbește despre un grup de străini care au reușit să ajungă la un ucenic cu o cerere importantă. „Domnule”, au spus ei, „am vrea să[-L] vedem pe Isus”.", "Aceasta este ceea ce ne dorim cu toții – dorim să-L vedem pe Isus așa cum este El și să simțim dragostea Sa. Acesta trebuie să fie motivul pentru aproape tot ce facem în Biserică – și, cu siguranță, al fiecărei adunări de împărtășanie. Dacă vă întrebați vreodată ce lecție să predați, ce fel de adunare să planificați sau dacă să renunțați la o activitate spirituală cu diaconii pentru a juca rațele și vânătorii cu ei, ați putea folosi acest verset drept îndrumar: Îi va ajuta acest lucru pe oameni să-L vadă și să-L iubească pe Isus Hristos? Dacă nu, poate ar trebui să încercați altceva.", "Când mi-am dat seama că sufeream de orbire facială spirituală, că vedeam regulile, dar nu vedeam fața milei Tatălui, am știut că nu era vina Bisericii. Nu era vina lui Dumnezeu și nu însemna că totul era pierdut; este ceva ce noi, toți, trebuie să învățăm. Chiar primii martori ai învierii s-au întâlnit deseori față în față cu Domnul înviat, dar nu L-au recunoscut; din grădina mormântului până pe țărmul Galileii, primii Săi ucenici L-au „văzut pe Isus stând acolo în picioare; dar nu [au știut] că este Isus”. Trebuiau să învețe să-L recunoască, și la fel trebuie să facem și noi.", "Când mi-am dat seama că sufăr de orbire facială spirituală, am început să urmez sfatul lui Mormon de a mă ruga „cu toată puterea inimii” pentru a fi plin de dragostea promisă ucenicilor Săi – dragostea mea pentru El și dragostea Sa pentru mine – și pentru a-L „vedea pe El așa cum El este… [și a avea] această nădejde”. M-am rugat ani de zile pentru a putea să urmez prima mare poruncă de a-L iubi pe Dumnezeu și de a simți „primul adevăr măreț… că Dumnezeu ne iubește cu toată inima, puterea, mintea și tăria Sa”.", "De asemenea, am citit și am recitit și am recitit cele patru Evanghelii – de data aceasta nu pentru a extrage reguli, ci pentru a vedea cine este El și ce iubește El. Și, cu timpul, am fost cuprins de râul dragostei care izvora din El.", "Isus a anunțat la început că venise „să [tămăduiască] pe cei cu inima zdrobită, să [propovăduiască] robilor de război slobozirea, și orbilor căpătarea vederii”.", "Aceasta nu a fost doar o listă cu lucruri de făcut sau un mod de a stabili o bună reputație, este forma de exprimare a dragostei Sale.", "Deschideți Evangheliile la întâmplare; pe aproape fiecare pagină Îl vedem având grijă de oameni care suferă – din punct de vedere social, spiritual și fizic. El atinge oameni considerați pângăriți și necurați și îi hrănește pe cei flămânzi.", "Care este istorisirea dumneavoastră preferată despre Isus? Îmi imaginez că Îl arată pe Fiul lui Dumnezeu întinzându-Și brațele pentru a îmbrățișa pe cineva marginalizat – leprosul, samariteanul detestat, femeia păcătoasă și acuzată sau dușmanul națiunii (un soldat roman din trupele de ocupație). Acest fel de îndurare este extraordinar.", "Încercați să notați fiecare moment în care El laudă sau vindecă un străin ori mănâncă alături de acesta și veți rămâne fără cerneală înainte de a termina de citit Luca.", "Văzând acest lucru, inima mea a săltat în recunoaștere plină de dragoste și am început să simt că El ar putea să mă iubească. Președintele Nelson ne-a învățat: „Cu cât veți învăța mai multe despre Salvator, cu atât va fi mai ușor să vă încredeți în mila Sa, în iubirea Sa infinită”. Și cu atât mai mult vă veți încrede în Tatăl dumneavoastră Ceresc și Îl veți iubi.", "Vârstnicul Jeffrey R. Holland ne-a învățat că Isus a venit pentru a „ne arăta Cine și cum este Dumnezeu, Tatăl nostru Etern, cât de devotat este față de copiii Săi în toate epocile și în toate națiunile”.", "Pavel spune că Dumnezeu este „Părintele [tuturor] îndurărilor și Dumnezeul oricărei mângâieri”.", "Dacă Îl vedeți altfel, vă rog să continuați să încercați.", "Profeții ne invită să căutăm fața Sa. Consider acest lucru un memento al faptului că noi Îl preaslăvim pe Tatăl nostru, o Ființă reală, și că nu trebuie să ne oprim până când nu-L vedem pe Isus ca fiind întruchiparea dragostei Tatălui nostru și Îl urmăm pe El, nu doar regulile Sale.", "Când profeții și apostolii vorbesc despre legăminte, ei nu sunt ca antrenorii care strigă din tribune (de culoarea catifelei roșii) spunându-ne „străduiește-te mai mult!”. Ei doresc ca noi să înțelegem că legămintele noastre au la bază relații și pot fi un remediu pentru orbirea facială spirituală. Acestea nu sunt reguli pentru a câștiga dragostea Sa; El vă iubește deja în mod perfect. Provocarea noastră este să înțelegem și, apoi, să ne modelăm viața după această dragoste.", "Noi încercăm să vedem, prin legămintele noastre, ca printr-o fereastră, chipul milei Tatălui din spatele acestora.", "Legămintele sunt manifestarea îmbrățișării lui Dumnezeu.", "În cele din urmă, putem învăța să-L cunoaștem slujindu-L. „Căci, cum poate un om să cunoască stăpânul pe care nu l-a slujit?”", "În urmă cu câțiva ani, am primit o chemare pentru care nu mă simțeam pregătit. M-am trezit devreme, neliniștit – dar cu o expresie în minte, pe care nu o mai auzisem înainte: că a sluji în această Biserică înseamnă a sta în râul dragostei lui Dumnezeu pentru copiii Săi. Această Biserică este formată dintr-un grup de oameni cu târnăcoape și lopeți care încearcă să ajute la curățarea albiei pentru ca râul dragostei lui Dumnezeu să ajungă la copiii Săi care se află la marginea canalului de irigare.", "Indiferent cine sunteți, indiferent de trecutul dumneavoastră, este loc pentru dumneavoastră în această Biserică.", "Luați un târnăcop și o lopată și alăturați-vă echipei. Ajutați ca dragostea Sa să ajungă la copiii Săi și o parte din ea va ajunge și la dumneavoastră.", "Haideți să căutăm chipul Său iubitor, îmbrățișarea legământului Său și, apoi, să ne alăturăm braț la braț cu copiii Săi și, împreună, să cântăm „Mântuitorul Israelului”:", "Iubite Salvator", "Lumina-Ți arată", "Numai Tu mă poți alina.", "Lasă dorința", "Pentru sfânta-Ți casă", "Să înveselească inima.", "Fie ca noi să căutăm chipul Său iubitor și, apoi, să fim vase ale îndurării Sale față de copiii Săi. În numele lui Isus Hristos, amin."]}, {"name": "De dragul urmașilor dumneavoastră", "verses": ["Cu câțiva ani în urmă, când slujeam în Zona Nord-Vest, America de Sud, și locuiam în Peru, am avut o experiență frumoasă pe care aș dori să v-o împărtășesc.", "S-a întâmplat când mă întorceam acasă după un sfârșit de săptămână aglomerat cu însărcinări. După ce am terminat, în cele din urmă, procesul de intrare în țară de la aeroport, am găsit așteptându-mă un șofer de taxi prietenos, de la firma de taxi pe care o foloseam de obicei. M-a dus la mașina lui și m-am așezat în spate pregătit să mă relaxez și să mă bucur de o călătorie liniștită spre casă. După ce a condus câteva străzi, șoferul a fost sunat de supervizorul său, care i-a spus că am luat un taxi greșit. Îmi fusese rezervată o altă mașină și supervizorul l-a rugat să mă ducă înapoi la aeroport dacă doream să schimb mașina. I-am spus că nu era necesar și că puteam continua. După câteva minute de liniște, m-a privit în oglinda retrovizoare și m-a întrebat: „Ești mormon, nu-i așa?”.", "Ei bine, după acea întrebare cu invitație, am știut că momentele mele de liniște s-au sfârșit. Nu m-am putut stăpâni să nu explorez unde ne-ar putea duce întrebarea lui.", "Am aflat că numele lui era Omar, numele soției sale era Maria Teresa și aveau doi copii – Carolina, în vârstă de 14 ani, și Rodrigo, în vârstă de 10 ani. Omar fusese membru al Bisericii de copil. Familia lui fusese activă, dar, la un moment dat, părinții lui au încetat să mai meargă la Biserică. Omar a devenit inactiv complet când avea 15 ani. În momentul discuției noastre avea 40 de ani.", "În acel moment, mi-am dat seama că nu luasem taxiul greșit. Nu era o coincidență! I-am spus cine eram și că mă aflam în taxiul lui pentru că Domnul îl chema înapoi la turma Sa.", "Apoi, am vorbit despre perioada în care el și familia lui erau membri activi ai Bisericii. El avea amintiri dragi despre momente plăcute petrecute în cadrul serii în familie și unele cântece de la Societatea Primară. Apoi, a cântat, în șoaptă, câteva cuvinte din „Copil al Domnului”.", "După ce i-am cerut adresa, numărul de telefon și permisiunea de a le împărtăși episcopului său, i-am spus că voi găsi o modalitate de a fi în capelă în prima lui zi de revenire la biserică. Ne-am terminat călătoria de la aeroport la casa mea, precum și mica noastră călătorie în trecutul său și am mers pe căi diferite.", "Câteva săptămâni mai târziu, episcopul său m-a sunat, spunându-mi că Omar plănuia să vină la Biserică într-o anumită duminică. I-am spus că voi fi acolo. În acea duminică, Omar a fost acolo cu fiul său. Soția și fiica lui nu erau, încă, interesate. Câteva luni mai târziu, episcopul său m-a sunat din nou, de data aceasta pentru a-mi spune că Omar avea să-și boteze soția și pe cei doi copii și m-a invitat să fiu acolo. Iată fotografia din acea duminică în care au fost confirmați membri ai Bisericii.", "În aceeași duminică, le-am spus lui Omar și familiei sale că, dacă erau pregătiți, într-un an, aș fi fost onorat să înfăptuiesc pecetluirea lor în Templul Lima, Peru. Iată o fotografie cu acel moment memorabil pentru noi, toți, făcută un an mai târziu.", "De ce vă împărtășesc această experiență? O împărtășesc cu două scopuri.", "Primul, pentru a mă adresa acelor membri buni care, dintr-un motiv anume, s-au îndepărtat de Evanghelia restaurată a lui Isus Hristos. Al doilea, pentru a mă adresa, de asemenea, acelor membri care participă astăzi și care, poate, nu sunt atât de fideli legămintelor lor cum ar trebui să fie. În ambele cazuri, generații de după ei sunt afectate și binecuvântări și promisiuni rezervate urmașilor lor sunt în pericol de a fi pierdute.", "Să începem cu primul scenariu: membrii buni care au părăsit cărarea legămintelor, așa cum s-a întâmplat cu prietenul meu peruvian, Omar. Când l-am întrebat de ce s-a hotărât să se întoarcă, a spus că a fost deoarece el și soția lui au simțit că fiul și fiica lor aveau să fie mai fericiți în viață cu Evanghelia lui Isus Hristos. Simțea că era timpul să se întoarcă la Biserică de dragul copiilor lor.", "Este atât de trist când întâlnim membri inactivi sau persoane care nu sunt membre ale Bisericii care, la un moment dat, au avut Evanghelia în familiile lor și au pierdut-o din cauza hotărârii părinților sau bunicilor lor de a lua o pauză de la Biserică! Acea decizie ar putea avea un impact veșnic asupra urmașilor lor!", "Copiii și nepoții lor au fost împiedicați să aibă parte de protecția și binecuvântările Evangheliei lui Isus Hristos în viața lor. Și, mai sfâșietor, ei au pierdut promisiunile unei familii eterne pe care le-au avut într-o zi. Hotărârea unuia a influențat un întreg lanț de urmași. O moștenire de credință a fost frântă.", "Totuși, după cum știm, orice lucru frânt poate fi reparat prin Isus Hristos. Din acest motiv, vă rog să vă gândiți la această invitație a președintelui Russell M. Nelson: „Acum, dacă v-ați îndepărtat de cărare, vă invit, cu toată speranța din inima mea, să vă întoarceți. Indiferent de preocupările și provocările dumneavoastră, există un loc pentru dumneavoastră în această Biserică, Biserica Domnului. Dumneavoastră și generațiile încă nenăscute veți fi binecuvântați de acțiunile dumneavoastră de a vă întoarce acum pe cărarea legămintelor”.", "Acum, să abordăm cel de-al doilea scenariu: membrii care participă astăzi, care poate nu sunt atât de fideli credinței precum ar trebui să fie. La fel cum deciziile de ieri influențează realitățile de astăzi, hotărârile de astăzi vor influența viitorul nostru și viitorul membrilor familiei noastre.", "Președintele Dallin H. Oaks ne-a învățat:", "„Evanghelia restaurată a lui Isus Hristos ne încurajează să ne gândim la viitor… Ne învață idei minunate despre viitor, pentru a ne îndruma acțiunile de azi.", "Cu toate acestea, noi toți cunoaștem persoane care sunt interesate doar de prezent: cheltuie azi, bucură-te azi și nu te gândi la viitor…", "Când luăm o hotărâre, ar trebui să ne întrebăm întotdeauna: «Unde mă va duce această alegere?»”. Ne vor conduce deciziile noastre actuale spre bucurie acum și în eternitate sau ne vor conduce spre tristețe și lacrimi?", "Unii pot gândi: „Nu trebuie să mergem la Biserică în fiecare duminică” sau „Vom plăti zeciuiala când lucrurile se vor îmbunătăți” sau „Nu voi sprijini conducătorii Bisericii în această privință”.", "„Dar”, spun ei, „știm că Biserica este adevărată și nu vom părăsi niciodată Evanghelia lui Isus Hristos”.", "Cei cu astfel de gânduri nu înțeleg impactul negativ pe care îl va avea acest tip de calitatea de membru „căldicel” asupra vieții lor și a urmașilor lor. Părinții pot rămâne activi, dar riscul de a-și pierde copiii este mare – în această viață și în eternitate.", "Cu privire la cei care nu vor moșteni gloria celestială împreună cu familia lor, Domnul spune: „Aceștia sunt aceia care nu sunt curajoși în mărturia despre Isus; de aceea, ei nu obțin coroana împărăției lui Dumnezeu”. Este aceasta ceea ce ne dorim pentru noi sau copiii noștri? Nu ar trebui să fim mai curajoși și mai puțin căldicei de dragul nostru și de dragul urmașilor noștri?", "Președintele M. Russell Ballard, a vorbit, de asemenea, despre o îngrijorare asemănătoare:", "„Pentru unii, invitația lui Hristos de a crede și a rămâne continuă să fie grea… Unor ucenici le este greu să înțeleagă o anumită procedură sau învățătură a Bisericii. Alții se îngrijorează cu privire la istoria noastră sau la imperfecțiunile unor membri și conducători din trecut și prezent…", "Hotărârea de a «nu mai umbla» cu membrii Bisericii și conducătorii aleși ai Domnului va avea un impact pe termen lung care nu întotdeauna poate fi văzut chiar acum”.", "Ce moștenire tristă de trecut mai departe – și din ce motiv? Oricare ar fi acesta, nu este suficient pentru a ignora impactul spiritual negativ pe care îl va avea asupra generațiilor viitoare.", "Dragii mei frați și surori, dacă treceți prin una dintre aceste două situații pe care le-am menționat în mesajul meu, vă rog să vă gândiți din nou la calea pe care vă aflați. Știți că există un plan pentru noi în această viață. Știți că familiile pot fi eterne. De ce ați supune-o riscului pe a dumneavoastră? Nu fiți veriga slabă din acest frumos lanț de credință pe care l-ați început sau l-ați primit ca moștenire. Fiți cea puternică. Este rândul dumneavoastră să faceți acest lucru și Domnul vă poate ajuta.", "Din adâncul inimii mele, vă invit să vă gândiți la aceasta, să priviți înainte și să evaluați „unde vă va duce aceasta” și, dacă este necesar, să fiți suficient de curajoși pentru a vă reclădi cărarea de dragul urmașilor dumneavoastră. În numele lui Isus Hristos, amin."]}, {"name": "Puterea de pecetluire", "verses": ["S-a profețit, cel puțin încă din zilele lui Isaia, că, în zilele din urmă, poporul de legământ din vechime al Domnului, cei din casa lui Israel, vor trebui să fie „adunați din îndelungata lor împrăștiere, din insulele mării și din cele patru colțuri ale lumii” și restaurați în „țările moștenirii lor”. Președintele Russell M. Nelson a vorbit des și cu putere despre această adunare, numind-o „cel mai important lucru care se petrece pe pământ astăzi”.", "Care este scopul acestei adunări?", "Prin revelație dată profetului Joseph Smith, Domnul a identificat ca unul dintre scopuri protejarea poporului de legământ. El a spus: „Adunarea în ținutul Sionului și în țărușii săi [va] fi pentru apărare și pentru refugiu împotriva furtunii și împotriva mâniei când aceasta va fi revărsată fără amestec pe întreg pământul”. „Mânia” în acest context poate fi înțeleasă ca fiind consecințele firești ale nesupunerii larg răspândite față de legile și poruncile lui Dumnezeu.", "Cel mai important, adunarea are scopul de a aduce binecuvântările salvării și exaltării tuturor celor care le vor primi. Ea este modul în care promisiunile făcute prin legământ lui Avraam sunt împlinite. Domnul i-a spus lui Avraam că, prin seminția și preoția sa, „toate familiile de pe pământ [trebuiau] să fie binecuvântate, chiar cu binecuvântările Evangheliei, care sunt binecuvântările salvării, chiar ale vieții veșnice”. Președintele Nelson a explicat aceasta astfel: „Când acceptăm Evanghelia și suntem botezați, luăm asupra noastră numele sacru al lui Isus Hristos. Botezul este poarta care duce la faptul de a deveni împreună moștenitori ai tuturor promisiunilor făcute în vechime de Domnul lui Avraam, Isaac, Iacov și urmașilor lor”.", "În anul 1836, Moise i-a apărut profetului Joseph Smith în Templul Kirtland și a „încredințat cheile pentru adunarea [lui Israel] din cele patru părți ale lumii”. Cu aceeași ocazie, Elias a apărut și „a încredințat dispensația Evangheliei lui Avraam, spunând că, prin noi și prin seminția noastră, toate generațiile… de după noi vor fi binecuvântate”. Cu această autoritate, noi ducem acum Evanghelia lui Isus Hristos – vestea cea bună a mântuirii prin El – în toate părțile pământului și tuturor popoarelor de pe pământ și-i adunăm pe toți cei care doresc să intre în legământul Evangheliei. Ei devin „seminția lui Avraam, și Biserica, și împărăția, și aleșii lui Dumnezeu”.", "Cu aceeași ocazie, în Templul Kirtland, a fost un al treilea mesager ceresc care le-a apărut lui Joseph Smith și Oliver Cowdery. Vorbesc despre profetul Ilie, iar autoritatea și cheile pe care el le-a restaurat sunt cele despre care doresc să vorbesc astăzi. Puterea de a valida toate rânduielile preoției și de a le face să lege atât pe pământ, cât și în cer – puterea de pecetluire – este crucială pentru adunarea și pregătirea unui popor de legământ de ambele părți ale vălului.", "Cu ani în urmă, Moroni i-a clarificat lui Joseph Smith că Ilie avea să aducă autoritatea esențială a preoției: „Eu vă voi dezvălui vouă preoția, prin mâna lui Ilie, profetul”. Mai târziu, Joseph Smith a explicat: „De ce l-a trimis pe Ilie? Pentru că el deține cheile autorității de a administra toate rânduielile preoției; și [dacă nu] este dată autoritatea, rânduielile nu pot fi administrate în neprihănire” – ceea ce înseamnă că rânduielile nu vor fi valabile atât în timp, cât și în eternitate.", "Într-o învățătură care este acum canonizată ca scriptură în Doctrină și legăminte, profetul a declarat: „S-ar putea ca unora să li se pară că această doctrină despre care vorbim este foarte neobișnuită – o putere care înregistrează sau leagă pe pământ și leagă în cer. Cu toate acestea, în toate epocile din lume, oricând a dat Domnul o dispensație a preoției oricărui bărbat sau unui grup de bărbați printr-o revelație adevărată, această putere a fost totdeauna dată. De aceea, tot ceea ce au făcut acei oameni cu autoritate în numele Domnului, și au făcut cu loialitate și fidelitate și au ținut o înregistrare corectă și fidelă, a devenit lege pe pământ și în cer și nu a putut fi anulat, după cum a hotărât marele Iehova”.", "Tindem să ne gândim la autoritatea de pecetluire ca fiind valabilă doar pentru anumite rânduieli din templu, dar acea autoritate este necesară pentru ca orice rânduială să fie valabilă și să lege dincolo de moarte. De exemplu, puterea de pecetluire conferă o pecete a legitimității botezului dumneavoastră, astfel încât acesta este recunoscut aici și în cer. La urma urmei, toate rânduielile preoției sunt înfăptuite sub cheile președintelui Bisericii și, așa cum președintele Joseph Fielding Smith a explicat, „el [președintele Bisericii] ne-a dat autoritatea; el a pus puterea de pecetluire în preoția noastră, deoarece el deține aceste chei”.", "Există un alt scop vital în adunarea lui Israel care are o însemnătate specială când vorbim despre pecetluirea pe pământ și în cer – și anume construirea de temple și funcționarea lor. Profetul Joseph Smith a explicat: „Care a fost obiectivul adunării… poporului lui Dumnezeu în orice epocă a lumii? … Obiectivul principal a fost construirea, pentru Domnul, a unei case în care El să ne poată dezvălui nouă, oamenilor din poporul Lui, rânduielile casei Sale și gloriile împărăției Sale și să ne poată învăța calea salvării; pentru că există anumite rânduieli și principii care, când sunt propovăduite și puse în practică, trebuie înfăptuite într-un loc sau într-o casă construită în acest scop”.", "Validitatea pe care puterea de pecetluire o dă rânduielilor preoției include, desigur, rânduielile înfăptuite prin înlocuitor în locul desemnat de Domnul – templul Său. Aici vedem măreția și caracterul sacru al puterii de pecetluire – ea face ca salvarea individuală și exaltarea familiei să fie puse la dispoziție, în mod universal, copiilor lui Dumnezeu oriunde și oricând ar fi trăit pe pământ. Nicio altă teologie sau filosofie ori autoritate nu poate egala o astfel de ocazie atotcuprinzătoare. Această putere de pecetluire este o manifestare perfectă a dreptății, milei și dragostei lui Dumnezeu.", "Având acces la puterea de pecetluire, inimile noastre se întorc, în mod firesc, către cei care au trăit înainte. Adunarea din zilele din urmă în legământ trece prin văl. În ordinea perfectă a lui Dumnezeu, cei vii nu pot avea parte de viața eternă în plenitudinea ei fără să creeze legături trainice cu „părinții” – strămoșii noștri. În mod asemănător, progresul celor care sunt deja de cealaltă parte sau care încă ar putea trece prin vălul morții fără a beneficia de pecetluiri este incomplet până când rânduielile înfăptuite prin înlocuitor nu-i vor lega de noi, urmașii lor, și pe noi de ei în ordinea divină. Angajamentul de a ne ajuta unul pe altul de această parte a vălului poate fi catalogat drept o promisiune făcută prin legământ, parte a noului și nepieritorului legământ. Folosind cuvintele lui Joseph Smith, vrem să-i „pecetluim pe morții noștri pentru a veni [cu noi] la prima înviere”.", "Cea mai măreață și mai sfântă manifestare a puterii de pecetluire se regăsește în unirea eternă a unui bărbat și a unei femei în cadrul căsătoriei și în legarea neamului omenesc de-a lungul tuturor generațiilor sale. Deoarece autoritatea de a oficia aceste rânduieli este atât de sacră, președintele Bisericii supraveghează personal delegarea ei altora. Președintele Gordon B. Hinckley a spus odată: „Am spus de multe ori că, dacă nimic altceva nu ar fi rezultat din toată tristețea, truda și durerea asociate restaurării decât puterea de pecetluire a sfintei preoții care leagă familiile pentru totdeauna, ea ar fi meritat tot acest preț”.", "Fără pecetluirile care creează familii eterne și leagă generații aici și în viața de apoi, am rămâne în eternitate fără rădăcini și fără ramuri – adică fără strămoși și fără urmași. Această stare de lipsă de apartenență, de lipsă de legătură a persoanelor, pe de o parte, sau legăturile care pângăresc căsnicia și relațiile de familie pe care Dumnezeu le-a stabilit, pe de altă parte, sunt cele care ar zădărnici însuși scopul creării pământului. Dacă acestea ar deveni etalonul, aceasta ar echivala cu faptul ca pământul să fie lovit cu un blestem sau să fie „complet devastat” la venirea Domnului.", "Putem înțelege de ce „căsătoria dintre un bărbat și o femeie [este] rânduită de Dumnezeu, familia fiind în centrul planului Creatorului cu privire la destinul etern al copiilor Săi”. Totodată, recunoaștem că, în prezentul imperfect, pentru unii, aceasta nu este realitatea sau nici măcar o posibilitate reală. Dar, noi avem speranță în Hristos. În timp ce ne încredem în Domnul, președintele M. Russell Ballard ne aduce aminte că „scripturile și profeții din zilele din urmă confirmă că fiecare om credincios în a ține legămintele Evangheliei va avea ocazia să fie exaltat”.", "Unii au avut parte de circumstanțe familiale nefericite și nesănătoase și nu prea au dorința de a avea relații de familie eterne. Vârstnicul David A. Bednar a spus următoarele: „Vouă, celor care ați trăit experiența durerii provocate de un divorț în familie sau ați simțit agonia încrederii pierdute, aduceți-vă, vă rog, aminte că [modelul lui Dumnezeu pentru familii] începe din nou, cu voi! S-a rupt, probabil, o verigă din lanțul generațiilor voastre, dar celelalte verigi bune și ceea ce a rămas din lanț au, totuși, o însemnătate eternă. Puteți să întăriți lanțul vostru și poate chiar să ajutați la restaurarea verigilor rupte. Lucrarea aceasta va fi înfăptuită în mod individual”.", "În cadrul ceremoniei funerare pentru sora Pat Holland, soția vârstnicului Jeffrey R. Holland, din luna iulie a acestui an, președintele Russell M. Nelson ne-a învățat: „După un timp, Patricia și Jeffrey se vor reuni. Mai târziu, copiii lor și urmașii lor care țin legămintele li se vor alătura pentru a avea parte de plenitudinea bucuriei pe care Dumnezeu o are pregătită pentru copiii Săi credincioși. Știind acest lucru, înțelegem că cea mai importantă dată din viața Patriciei nu a fost data nașterii ei sau data decesului ei. Cea mai importantă dată a ei a fost data de 7 iunie 1963, când ea și Jeff au fost pecetluiți în Templul St. George… De ce este acest lucru atât de important? Deoarece motivul pentru care pământul a fost creat a fost ca familiile să poată fi formate și pecetluite. Salvarea este o chestiune personală, dar, exaltarea este una de familie. Nimeni nu poate fi exaltat de unul singur”.", "Nu cu mult timp în urmă, soția mea și cu mine ne-am alăturat unei prietene dragi într-o cameră de pecetluire din Templul Bountiful, Utah. Eu am întâlnit-o prima dată pe această prietenă când era copilă în Córdoba, Argentina. Colegul meu misionar și cu mine contactam oameni într-un cartier aflat la doar câteva străzi distanță de biroul misiunii, iar ea a răspuns la ușă când am ajuns la ea acasă. La timpul potrivit, ea, mama ei și frații și surorile ei s-au alăturat Bisericii și au rămas membri credincioși. Ea este acum o femeie minunată și, în ziua respectivă, eram în templu pentru a-i pecetlui pe părinții ei decedați unul cu celălalt și, apoi, pentru a o pecetlui cu ei.", "Un cuplu care, de-a lungul anilor, le-au devenit prieteni apropiați, i-a reprezentat pe părinții ei la altar. A fost un moment emoționant care a devenit și mai înduioșător când prietena noastră din Argentina a fost pecetluită cu părinții ei. Eram acolo doar șase persoane, într-o după-amiază liniștită, departe de lume, și totuși avea loc unul dintre cele mai importante lucruri care au avut loc vreodată pe pământ. Am fost foarte mulțumit de faptul că rolul și asocierea mea au parcurs un cerc complet, din momentul în care am bătut la ușa ei ca tânăr misionar și, până acum, după atâția ani, când am înfăptuit rânduielile de pecetluire care o legau de părinții ei și de generațiile trecute.", "Aceasta este o scenă care se petrece în mod constant peste tot în lume, în temple. Acesta este pasul suprem în adunarea poporului de legământ. Este cel mai mare privilegiu al calității dumneavoastră de membru al Bisericii lui Isus Hristos. Vă promit că, pe măsură ce căutați cu credincioșie acest privilegiu, în timp sau în eternitate, el va fi, cu siguranță, al dumneavoastră.", "Depun mărturie că puterea și autoritatea de a pecetlui restaurate pe pământ prin intermediul lui Joseph Smith sunt reale, că ceea ce este legat prin acestea pe pământ chiar este legat în cer. Depun mărturie că președintele Russell M. Nelson, în calitate de președinte al Bisericii, este singurul om de pe pământ astăzi care, prin cheile sale, îndrumă folosirea acestei puteri divine. Depun mărturie că ispășirea lui Isus Hristos a făcut din nemurire o certitudine și din posibilitatea unor relații de familie exaltate o realitate. În numele lui Isus Hristos, amin."]}, {"name": "Să iubești pe aproapele tău", "verses": ["În această dimineață, vă invit să fiți alături de mine într-o călătorie în Africa. Nu veți vedea vreun leu, vreo zebră sau vreun elefant, dar, poate, la sfârșitul călătoriei, veți vedea cum mii de membri ai Bisericii lui Isus Hristos a Sfinților din Zilele din Urmă răspund celei de-a doua mari porunci a lui Hristos: „Să iubești pe aproapele tău” (Marcu 12:31).", "Imaginați-vă pentru o clipă pământul roșu din zona rurală din Africa. Vă dați seama, după pământul uscat și arid, că ploaia nu a mai căzut în vreo cantitate măsurabilă timp de prea mulți ani. Cele câteva vite care vă apar în cale sunt mai mult oase decât carne și sunt mânate de un văcar karamojong acoperit cu o pătură, cu sandale în picioarele, care se târăște sperând să găsească vegetație și apă.", "În timp ce mergeți pe drumul bolovănos și stâncos, vedeți mai multe grupuri de copii frumoși și vă întrebați de ce nu sunt la școală. Copiii zâmbesc și fac cu mâna și dumneavoastră le faceți cu mâna înapoi cu o lacrimă și un zâmbet. Nouăzeci și doi la sută dintre copiii cei mai mici pe care îi vedeți în această călătorie trăiesc în sărăcie lipsindu-le hrana și inima dumneavoastră geme de durere.", "În față, vedeți o mamă ducând un recipient de 19 litri plin cu apă, ținut cu grijă, în echilibru pe capul ei, și un altul în mână. Ea reprezintă una dintre fiecare două gospodării din această zonă în care femeile, tinere și în vârstă, merg în fiecare zi mai mult de 30 de minute pe jos, într-o direcție, către o sursă de apă pentru familia lor. Un val de tristețe se revarsă asupra dumneavoastră.", "Trec două ore și ajungeți într-o zonă izolată și umbroasă. Locul adunării nu este o sală, nici chiar un cort, ci sub câțiva copaci mari care oferă adăpost împotriva soarelui arzător. În acest loc, observați că nu există apă curentă, curent electric sau canalizare. Vă uitați în jur și știți că sunteți printre oameni care Îl iubesc pe Dumnezeu și simțiți imediat dragostea lui Dumnezeu pentru ei. Ei s-au adunat pentru a primi ajutor și speranță și dumneavoastră ați ajuns pentru a le împărtăși.", "Astfel a fost călătoria surorii Ardern și a mea, în compania surorii Camille Johnson, președinta generală a Societății de Alinare și a soțului dânsei, Doug, și a surorii Sharon Eubank, directoare a Serviciilor Umanitare ale Bisericii, în timp ce am călătorit în Uganda, o țară cu 47 de milioane de oameni din Zona Africa Centrală a Bisericii. În acea zi, la umbra copacilor, am vizitat locul în care se desfășoară un proiect pentru sănătatea comunității care este finanțat, împreună, de Serviciile Umanitare ale Bisericii, UNICEF și Ministerul Sănătăți din Uganda. Acestea sunt organizații de încredere, alese cu grijă pentru a se asigura că fondurile umanitare donate de membrii Bisericii sunt folosite cu prudență.", "Oricât de sfâșietor era să vedem copii malnutriți și efectele tuberculozei, malariei și diareii continue, fiecare dintre noi a simțit mai multă speranță într-un viitor mai bun pentru cei pe care i-am întâlnit.", "Acea speranță a venit, în parte, prin bunătatea membrilor Bisericii din întreaga lume care au donat timp și bani pentru efortul umanitar al Bisericii. Când i-am văzut pe cei bolnavi și suferinzi fiind ajutați și înălțați, mi-am plecat capul în semn de recunoștință. În acel moment, am înțeles mai bine ce a vrut să spună Împăratul împăraților când a spus:", "„Veniți binecuvântații Tatălui Meu de moșteniți împărăția care v-a fost pregătită…", "Căci am fost flămând, și Mi-ați dat de mâncat; Mi-a fost sete, și Mi-ați dat de băut; am fost străin, și M-ați primit” (Matei 25:34-35).", "Salvatorul ne-a implorat: „Tot așa să lumineze și lumina voastră înaintea oamenilor, ca ei să vadă faptele voastre bune, și să slăvească pe Tatăl vostru, care este în ceruri” (Matei 5:16; vedeți, de asemenea, versetele 14-15). În acel colț îndepărtat al pământului, faptele dumneavoastră bune au luminat viața și au ușurat povara unui popor cu nevoi disperate și Dumnezeu a fost slăvit.", "În acea zi călduroasă și plină de praf, mi-aș fi dorit ca dumneavoastră să le fi auzit rugăciunile de laudă și recunoștință față de Dumnezeu. M-ar fi rugat să vă spun în limba lor nativă, karamajong, „Alakara”. Vă mulțumim!", "Călătoria noastră mi-a adus aminte de pilda bunului samaritean, a cărui călătorie l-a dus pe un drum prăfuit, nu diferit de cel pe care l-am descris, un drum care ducea de la Ierusalim la Ierihon. Acest samaritean care slujește ne învață ce înseamnă „să iubești pe aproapele tău”.", "El a văzut „un om… [care] a căzut între niște tâlhari, care l-au dezbrăcat, l-au jefuit de tot, l-au bătut zdravăn, au plecat, și l-au lăsat aproape mort” (Luca 10:30). Samariteanului „i s-a făcut milă de El” (Luca 10:33).", "Compasiunea este o însușire a lui Hristos. Este născută din dragoste față de alții și nu cunoaște limite. Isus, Salvatorul lumii, este întruchiparea compasiunii. Când citim că „Isus plângea” (Ioan 11:35), suntem martori, precum Maria și Marta, ai compasiunii Sale care L-a făcut, mai întâi, să Se înfioare în spirit și să Se tulbure (vedeți Ioan 11:33). Într-un exemplu de compasiune a lui Hristos din Cartea lui Mormon, Isus S-a arătat unei mulțimi și a spus:", "„Aveți voi pe vreunii care sunt infirmi sau orbi sau șchiopi… sau care sunt surzi sau care sunt în suferință de orice fel? Aduceți-i pe ei aici și Eu îi voi vindeca pe ei, căci Eu Mă îndur de voi…", "El i-a vindecat pe aceștia, pe fiecare dintre ei” (3 Nefi 17:7, 9).", "În pofida tuturor eforturilor noastre, dumneavoastră și cu mine nu vom vindeca pe toată lumea, dar fiecare dintre noi poate fi cel care poate aduce o schimbare în bine în viața cuiva. A fost doar un băiețel, un simplu băiețel, care a oferit cele cinci pâini și doi pești care au hrănit pe cei cinci mii. Putem întreba cu privire la darul nostru, așa cum a făcut ucenicul Andrei cu privire la pâini și pești: „Ce sunt acestea la atâția?” (Ioan 6:9). Vă asigur; este suficient să dați sau să faceți ce puteți și, apoi, să-I permiteți lui Hristos să sporească efortul.", "În această privință, vârstnicul Jeffrey R. Holland ne-a invitat, „bogați sau săraci… să «facem ce putem» pentru a-i ajuta pe cei aflați la nevoie”. Apoi, dânsul a depus mărturie, la fel ca mine, că Dumnezeu „vă va ajuta și îndruma să faceți acte de ucenicie cu compasiune” („Nu suntem cu toții cerșetori?”, Liahona, nov. 2014, p. 41).", "În acea țară îndepărtată, în acea zi de neuitat, am stat atunci și stau acum ca martor al compasiunii care mișcă suflete și schimbă vieți a membrilor Bisericii, atât bogați, cât și săraci.", "Pilda bunului samaritean continuă spunând că acesta „a legat rănile [bărbatului]… și a îngrijit de El” (Luca 10:34). Eforturile umanitare ale Bisericii noastre ne ajută să reacționăm rapid la dezastre naturale și să vindecăm rănile din ce în ce mai mari ale lumii provocate de boală, foamete, mortalitate infantilă, malnutriție, strămutări și rănile adesea nevăzute ale descurajării, dezamăgirii și disperării.", "Apoi, samariteanul „a scos doi lei, i-a dat hangiului, și i-a zis: «Ai grijă de el»” (Luca 10:35). Ca biserică, suntem recunoscători să colaborăm cu alte „oștiri” sau organizații, cum ar fi Serviciile de Alinare Catolice, UNICEF și Crucea Roșie/Semiluna Roșie, pentru a ne ajuta în eforturile noastre umanitare. Suntem la fel de recunoscători pentru cei „doi lei” ai dumneavoastră, doi euro, doi pesos sau doi șilingi, care ușurează povara pe care prea mulți oameni din întreaga lume trebuie s-o poarte. Este puțin probabil să cunoașteți beneficiarii timpului, leilor și banilor dumneavoastră, dar compasiunea nu ne cere să-i cunoaștem, ci doar să-i iubim.", "Vă mulțumim, președinte Russell M. Nelson, pentru că ne aduceți aminte că, atunci „când Îl iubim pe Dumnezeu cu toată inima, El ne ajută să dorim binele altora” („Cea de-a doua mare poruncă”, Liahona, nov. 2019, p. 97). Depun mărturie că fiecare dintre noi va avea parte de mai multă bucurie, pace, umilință și dragoste pe măsură ce răspundem chemării președintelui Nelson de a ne întoarce inimile spre a face bine altora și rugăminții lui Joseph Smith de a „hrăni pe cei flămânzi, a îmbrăca pe cei goi, a asigura văduvelor cele necesare, a șterge lacrimile orfanilor [și] a-i alina pe cei necăjiți, fie în această Biserică, fie în oricare alta, sau în general, oriunde îi [găsim]” („Editor’s Reply to a Letter from Richard Savary”, Times and Seasons, 15 mart. 1842, p. 732).", "În toate acele luni de atunci, i-am găsit pe cei flămânzi și suferinzi de pe o câmpie uscată și prăfuită și am fost martori ai ochilor lor care implorau ajutor. În felul nostru, ne-am înfiorat în spirit și ne-am tulburat (vedeți Ioan 11:33) și, totuși, acele sentimente au fost domolite când am văzut compasiunea membrilor Bisericii în acțiune în timp ce cei flămânzi erau hrăniți, văduvele primeau cele necesare, suferinzii erau alinați și lacrimile lor se uscau.", "Fie ca noi să încercăm totdeauna să ne îngrijim de buna stare a altora și să arătăm prin cuvinte și fapte că „[suntem] dornici să [purtăm] greutățile unul altuia” (Mosia 18:8), să „[vindecăm] inimile zdrobite” (Doctrină și legăminte 138:42) și să ținem cea de-a doua mare poruncă a lui Hristos de a-l „[iubi] pe aproapele [nostru]” (Marcu 12:31). În numele lui Isus Hristos, amin."]}, {"name": "Împărățiile de glorie", "verses": ["Membrii Bisericii lui Isus Hristos a Sfinților din Zilele din Urmă sunt întrebați adesea: „Prin ce se deosebește biserica voastră de celelalte biserici creștine?”. Printre răspunsurile pe care le oferim se numără plenitudinea doctrinei lui Isus Hristos. Cel mai important în această doctrină este faptul că Tatăl nostru Ceresc îi iubește pe toți copiii Săi atât de mult, încât El dorește ca noi, toți, să trăim pentru totdeauna într-o împărăție de glorie. Mai mult, El dorește ca noi să trăim etern în prezența Sa și a Fiului Său, Isus Hristos. Planul Său ne oferă învățăturile și ocazia de a face alegerile care ne vor asigura destinul și viața pe care le alegem.", "Din revelația din zilele noastre, știm că destinul final al tuturor celor care trăiesc pe pământ nu este, potrivit unei idei greșite, raiul pentru cei neprihăniți și suferințele eterne ale iadului pentru toți ceilalți. Planul plin de dragoste al lui Dumnezeu pentru copiii Săi include următoarea realitate propovăduită de Salvatorul nostru, Isus Hristos: „În casa Tatălui Meu sunt multe locașuri”.", "Doctrina revelată a Bisericii restaurate a lui Isus Hristos a Sfinților din Zilele din Urmă ne învață că toți copiii lui Dumnezeu – cu excepții prea puține pentru a fi discutate aici – vor moșteni, în cele din urmă, una dintre cele trei împărății de glorie, dintre care chiar și cea mai mică dintre ele „depășește toată înțelegerea”. După o perioadă în care cei nesupuși suferă pentru păcatele lor, suferință care îi pregătește pentru ceea ce trebuie să urmeze, toți vor fi înviați și se vor duce la judecata finală înfăptuită de Domnul Isus Hristos. Acolo, Salvatorul nostru iubitor, despre care suntem învățați că „Îl [slăvește] pe Tatăl și salvează toate lucrările mâinilor Sale”, îi va trimite individual pe toți copiii lui Dumnezeu în câte una dintre aceste împărății de glorie, potrivit dorințelor arătate prin alegerile lor.", "Un alt principiu doctrinar și o altă practică unice Bisericii restaurate sunt reprezentate de poruncile și legămintele revelate care oferă tuturor copiilor lui Dumnezeu privilegiul sacru de a se pregăti pentru cel mai mare grad de glorie din împărăția celestială. Această destinație supremă – exaltarea în împărăția celestială – reprezintă obiectivul principal al Bisericii lui Isus Hristos a Sfinților din Zilele din Urmă.", "Din revelația din zilele noastre, sfinții din zilele din urmă au această înțelegere unică despre planul fericirii întocmit de Dumnezeu pentru copiii Săi. Acest plan începe cu viața noastră sub formă de spirite înainte de a ne fi născut și dezvăluie scopul și condițiile călătoriei pe care am ales-o prin viața muritoare și destinația noastră dorită după aceea.", "Știm, din revelația din zilele noastre, că „toate împărățiile au primit o lege” și că împărăția de glorie pe care o primim la judecata finală este hotărâtă pe baza legilor pe care alegem să le urmăm în călătoria noastră din viața muritoare. Conform acestui plan plin de dragoste, există mai multe împărății – multe locașuri – astfel încât toți copiii lui Dumnezeu vor moșteni o împărăție de glorie față de ale cărei legi se simt confortabil în a li se „supune”.", "Pe măsură ce descriem natura și cerințele fiecăreia dintre cele trei împărății din planul Tatălui, începem cu cea mai mare, care este obiectivul principal al poruncilor și rânduielilor divine pe care Dumnezeu le-a revelat prin Biserica lui Isus Hristos a Sfinților din Zilele din Urmă. În gloria „celestială”, există trei nivele, dintre care cel mai înalt este exaltarea în împărăția celestială. Aceasta este locuința celor „care au primit din plenitudinea Sa și din slava Sa”, prin urmare „ei sunt dumnezei, chiar fiii [și fiicele] lui Dumnezeu” și „[locuiesc] în prezența lui Dumnezeu și a Hristosului Său în vecii vecilor”. Prin revelație, Dumnezeu a revelat legile, rânduielile și legămintele eterne care trebuie respectate pentru a dezvolta însușirile divine necesare pentru a atinge acest potențial divin. Biserica lui Isus Hristos a Sfinților din Zilele din Urmă se concentrează asupra acestora deoarece scopul acestei Biserici restaurate este de a-i pregăti pe copiii lui Dumnezeu pentru salvarea în gloria celestială și, mai concret, pentru exaltarea în cel mai mare grad al ei.", "Planul lui Dumnezeu, întemeiat pe adevărul etern, cere ca exaltarea să poată fi dobândită numai prin credincioșie față de legămintele unei căsătorii eterne dintre un bărbat și o femeie în templul sfânt, căsătorie care va fi, în cele din urmă, pusă la dispoziția tuturor celor credincioși. De aceea, propovăduim că „genul reprezintă o caracteristică fundamentală pentru scopul și identitatea în viața premuritoare, muritoare și eternă a unei persoane”.", "O învățătură unică și valoroasă care ne ajută să ne pregătim pentru exaltare este proclamația despre familie din anul 1995. Declarațiile din ea clarifică cerințele care ne pregătesc pentru a trăi alături de Dumnezeu Tatăl și de Fiul Său, Isus Hristos. Cei care nu înțeleg pe deplin planul plin de dragoste al Tatălui pentru copiii Săi pot considera această proclamație despre familie ca fiind doar o declarație despre reguli care se pot schimba. În schimb, noi afirmăm că proclamația despre familie, având la bază doctrina irevocabilă, definește tipul de relații de familie din viața muritoare în care poate avea loc cea mai importantă parte a dezvoltării noastre eterne.", "Apostolul Pavel descrie cele trei grade de glorie asemănându-le cu strălucirea soarelui, cu cea a lunii și cu cea a stelelor. El o numește pe cea mai mare „cerească”, sau „celestială” și pe a doua „pământească”, sau „terestrială”. El nu o numește pe cea cu gloria cea mai mică, dar o revelație dată lui Joseph Smith a adăugat numele acesteia: „telestială”. O altă revelație descrie, de asemenea, natura persoanelor care urmează să fie desemnate fiecăreia dintre aceste împărății de glorie. Cei care aleg să nu se „[supună] legii unei împărății celestiale” vor moșteni o altă împărăție de glorie, mai mică decât cea celestială, dar potrivită legilor pe care le-au ales și față de care se simt confortabil în a li se „supune”. Cuvântul abide din limba engleză, așa cum este folosit în scripturi, poate să mai însemne și „a suporta” sau „a rezista”. De exemplu, cei din împărăția terestrială – comparabilă cu noțiunea populară de rai – „sunt aceia care primesc din prezența Fiului, dar nu din plenitudinea Tatălui”. Ei au fost „oameni onorabili ai pământului, care au fost orbiți de viclenia oamenilor”, dar „nu [au fost] curajoși în mărturia despre Isus”.", "Descrierea revelatoare privindu-i pe cei desemnați în cea cu gloria cea mai mică dintre împărățiile de glorie, cea telestială, este: „[Cei care nu pot] suporta o glorie terestrială”. Aceasta îi descrie pe cei care Îl resping pe Salvator și nu au respectat limite divine în ceea ce privește comportamentul lor. Aceasta este împărăția în care trăiesc cei ticăloși, după ce vor fi suferit pentru păcatele lor. Aceștia sunt descriși în revelația din zilele noastre ca fiind „aceia care nu au primit Evanghelia lui Hristos și nici mărturia despre Isus…", "Aceștia sunt aceia care sunt mincinoși, și vrăjitori, și imorali, și care comit adulter, și care iubesc minciuna și mint”.", "Vorbind despre cele trei împărății de glorie cu viziunea sa profetică, președintele Russell M. Nelson a scris recent: „Viața muritoare este doar o nanosecundă comparată cu eternitatea. Dar ce nanosecundă crucială este! Gândiți-vă cu atenție cum funcționează: în timpul acestei vieți muritoare, puteți alege căror legi sunteți dornici să vă supuneți – celor ale împărăției celestiale, ale celei terestriale ori ale celei telestiale – și, prin urmare, în care împărăție de glorie veți trăi pentru totdeauna. Așa da plan! Este un plan care îți respectă complet libertatea de a alege”.", "Apostolul Pavel ne-a învățat că învățăturile și poruncile Domnului ne-au fost date pentru ca noi, toți, să ajungem „la înălțimea staturii plinătății lui Hristos”. Acest proces necesită mult mai mult decât dobândirea de cunoaștere. Nu este suficient nici măcar să fim convinși în legătură cu Evanghelia; trebuie să acționăm în așa fel, încât să fim convertiți de ea. Spre deosebire de alte predici, care ne învață să cunoaștem ceva, Evanghelia lui Isus Hristos ne provoacă să devenim ceva.", "Din astfel de învățături, concluzionăm că judecata finală nu este doar o evaluare a totalului de fapte bune și de fapte rele – a ceea ce am făcut. Ea are drept bază efectul final al faptelor și gândurilor noastre – ceea ce am devenit. Ne pregătim pentru viața eternă printr-un proces de convertire. Așa cum este folosit aici, acest cuvânt cu multe înțelesuri descrie o schimbare profundă a firii. Nu este suficient doar să facem, în mod mecanic, ceea ce ni se spune. Poruncile, rânduielile și legămintele Evangheliei nu sunt asemenea unei liste de depuneri sau extrageri care trebuie făcute într-un și dintr-un cont ceresc. Evanghelia lui Isus Hristos este un plan care ne arată cum să devenim ceea ce dorește Tatăl nostru Ceresc să devenim.", "Datorită lui Isus Hristos și a ispășirii Sale, când greșim în această viață, ne putem pocăi și ne putem întoarce pe cărarea legămintelor care duce la ceea ce Tatăl nostru Ceresc dorește pentru noi.", "Cartea lui Mormon ne învață că „această viață este pentru [noi] timpul în care să [ne pregătim] să-L [întâlnim] pe Dumnezeu”. Dar la limitările dificile ale acestei vieți s-a oferit un context plin de speranță (cel puțin într-o oarecare măsură pentru anumite persoane) prin ceea ce Domnul i-a revelat președintelui Joseph F. Smith, consemnat acum în Doctrină și legăminte, secțiunea 138. „Am văzut”, a scris profetul, „că vârstnicii credincioși ai acestei dispensații, când părăsesc viața muritoare, continuă munca lor de predicare a Evangheliei pocăinței și mântuirii, prin sacrificiul Singurului Fiu Născut al lui Dumnezeu, printre aceia care sunt în întuneric și sub robia păcatului în marea lume a spiritelor morților.", "Morții care se pocăiesc vor fi mântuiți prin supunere față de rânduielile casei lui Dumnezeu.", "Și, după ce plătesc pedeapsa pentru păcatele lor și sunt purificați, ei vor primi o răsplată potrivit cu lucrările lor, pentru că ei sunt moștenitorii salvării”.", "Mai mult, știm că mileniul, cei o mie de ani care vor urma celei de a Doua Veniri a Salvatorului, va fi un timp în care să se înfăptuiască rânduielile necesare pentru cei care nu le-au primit în viața lor muritoare.", "Sunt multe lucruri pe care nu le cunoaștem despre cele trei perioade majore din planul salvării și relația dintre ele: 1) lumea spiritelor din viața premuritoare, 2) viața muritoare și 3) viața următoare. Dar cunoaștem cu certitudine următoarele adevăruri eterne: „Salvarea este o chestiune personală, iar exaltarea este o chestiune de familie”. Avem un Tată Ceresc iubitor care va avea grijă ca noi să primim fiecare binecuvântare și fiecare avantaj pe care ni le permit dorințele și alegerile noastre. Știm, de asemenea, că El nu va forța pe nimeni să intre o relație care implică pecetluirea împotriva voinței lui sau a ei. Binecuvântările unei relații pecetluite sunt asigurate tuturor celor care își țin legămintele, dar niciodată forțând o relație pecetluită asupra unei persoane care nu este demnă sau care nu dorește.", "Dragii mei frați și dragile mele surori, depun mărturie despre adevărul acestor lucruri. Depun mărturie despre Domnul nostru Isus Hristos, „Căpetenia și Desăvârșirea credinței [noastre]” a Cărui ispășire, conform planului Tatălui nostru din Cer, face ca totul să fie posibil, în numele lui Isus Hristos, amin."]}, {"name": "Susținerea autorităților generale, a autorităților zonei-Cei Șaptezeci și a oficianților generali", "verses": ["Frați și surori, am privilegiul de a vă prezenta autoritățile generale, autoritățile zonei-Cei Șaptezeci și oficianții generali ai Bisericii pentru votul dumneavoastră de susținere.", "Vă rugăm să vă exprimați susținerea în modul obișnuit oriunde v-ați afla. Dacă sunt persoane care se opun vreuneia dintre propuneri, le rugăm să își contacteze președintele de țăruș.", "Se propune ca noi să-i susținem pe Russell Marion Nelson ca profet, văzător și revelator și președinte al Bisericii lui Isus Hristos a Sfinților din Zilele din Urmă; pe Dallin Harris Oaks ca primul consilier în Prima Președinție și pe Henry Bennion Eyring ca al doilea consilier în Prima Președinție.", "Cei care sunteți de acord, o pot indica.", "Cei care se opun, dacă există cineva, o pot indica.", "Se propune ca noi să-i susținem pe Dallin H. Oaks ca președinte al Cvorumului celor Doisprezece Apostoli și pe M. Russell Ballard ca președinte în exercițiu al Cvorumului celor Doisprezece Apostoli.", "Cei care sunteți de acord, vă rog s-o indicați.", "Oricine se opune o poate indica.", "Se propune ca noi să îi susținem ca membri ai Cvorumului celor Doisprezece Apostoli pe următorii: M. Russell Ballard, Jeffrey R. Holland, Dieter F. Uchtdorf, David A. Bednar, Quentin L. Cook, D. Todd Christofferson, Neil L. Andersen, Ronald A. Rasband, Gary E. Stevenson, Dale G. Renlund, Gerrit W. Gong și Ulisses Soares.", "Cei care sunteți de acord, vă rog s-o indicați.", "Cei care se opun s-o indice în același fel.", "Se propune ca noi să-i susținem pe consilierii din Prima Președinție și pe membrii Cvorumului celor Doisprezece Apostoli ca profeți, văzători și revelatori.", "Toți cei care sunteți de acord, vă rog s-o indicați.", "Cei care se opun, dacă există cineva, s-o indice prin același semn.", "Așa cum a fost anunțat anterior, i-am oferit lui Alexander Dushku chemarea de a sluji în calitatea de autoritate generală-Cei Șaptezeci.", "Cei care sunteți de acord, vă rog s-o indicați.", "Cei care se opun s-o indice prin același semn.", "De asemenea, menționăm cu apreciere eliberarea a două autorități ale zonei-Cei Șaptezeci, ale căror nume se pot găsi pe site-ul Bisericii.", "Toți cei care doresc să ni se alăture în exprimarea recunoștinței față de acești frați pentru slujirea dânșilor de excepție o pot indica.", "Se propune ca noi să susținem celelalte autorități generale, autorități ale zonei-Cei Șaptezeci, inclusiv pe cele două noi autorități ale zonei-Cei Șaptezeci anunțate la începutul acestei săptămâni, ale căror nume se găsesc pe site-ul Bisericii, și oficianții generali așa cum sunt constituiți în prezent.", "Toți cei care sunteți de acord o puteți indica prin ridicarea mâinii.", "Cei care se opun s-o arate în același fel.", "Vă mulțumim, frați și surori, pentru credința și rugăciunile dumneavoastră continue pentru conducerea Bisericii.", "Schimbări în cadrul autorităților de zonă-Cei Șaptezeci", "Următoarele autorități ale zonei-Cei Șaptezeci au fost susținute în timpul unei adunări de instruire a conducătorilor desfășurată ca parte a conferinței generale:", "Rogério Boschi și Kirt L. Hodges.", "Următoarele autorități ale zonei-Cei Șaptezeci au fost eliberate în timpul unei adunări de instruire a conducătorilor desfășurată ca parte a conferinței generale:", "Henry J. Eyring și Youngjoon Kwon."]}, {"name": "Zeciuiala – Deschiderea zăgazurilor cerurilor", "verses": ["Recent, în timp ce mă aflam în America de Sud, fratele Roger Parra din Venezuela mi-a împărtășit următoarea experiență:", "„În anul 2019, Venezuela a fost zguduită de probleme care au cauzat o pană de curent care a durat cinci zile.", "Haosul și anarhia domneau pe străzi și mulți oameni disperați nu aveau suficientă hrană.", "Unii au început să jefuiască magazinele alimentare, distrugând tot ce le ieșea în cale.", "Fiind proprietarul unei mici brutării, eram foarte îngrijorat în legătură cu afacerea noastră. Ca familie, am hotărât să dăm toată mâncarea din brutăria noastră oamenilor aflați la nevoie.", "Într-o noapte foarte întunecată, erau revolte peste tot. Singura mea îngrijorare era legată de siguranța soției și copiilor mei preaiubiți.", "În zori, m-am dus la brutăria noastră. Din nefericire, fiecare magazin alimentar din apropiere fusese distrus de jefuitori dar, spre marea mea uimire, brutăria noastră era intactă. Nimic nu fusese distrus. I-am mulțumit cu umilință Tatălui meu Ceresc.", "Ajungând acasă, le-am spus membrilor familiei mele despre binecuvântarea și protecția lui Dumnezeu.", "Ei, toți, au fost foarte recunoscători.", "Fiul meu cel mare, Rogelio, în vârstă de numai 12 ani, a spus: «Tată! Știu de ce magazinul nostru a fost protejat. Tu și mama vă plătiți întotdeauna zeciuiala»”.", "Fratele Parra a concluzionat: „Mi-au venit în minte cuvintele lui Maleahi. «Și voi mustra pentru voi pe cel ce mănâncă (lăcusta), și nu vă va nimici roadele pământului.» [Maleahi 3:11] Am îngenuncheat și I-am mulțumit cu recunoștință Tatălui nostru Ceresc pentru miracolul Său”.", "Tot ceea ce avem și tot ceea ce suntem vin de la Dumnezeu. În calitate de ucenici ai lui Hristos, împărtășim de bunăvoie celor din jurul nostru.", "Având în vedere tot ce ne dă Domnul, El ne-a cerut să înapoiem Lui și împărăției Sale de pe pământ 10 procente din venitul nostru. El ne-a promis că, atunci când suntem cinstiți în ceea ce privește zeciuielile noastre, El va „deschide zăgazurile cerurilor, și… [va] turna… belșug de binecuvântare”. El ne-a promis că ne va proteja de rău. Aceste promisiuni sunt atât de sigure; Domnul declară: „Puneți-Mă astfel la încercare”, propoziție care nu se găsește nicăieri altundeva în scripturi decât atunci când este citat Maleahi.", "Zăgazurile cerurilor se deschid în multe feluri. Unele sunt temporale, dar multe sunt spirituale. Unele sunt subtile și ușor de trecut cu vederea. Încredeți-vă în timpul ales de Domnul; binecuvântările vin întotdeauna.", "Ne întristăm alături de cei care cu greu reușesc să aibă cele necesare vieții. Biserica a donat recent 54 de milioane de dolari americani pentru a oferi alinare copiilor și mamelor vulnerabile din întreaga lume. Și, cu darurile postului dumneavoastră lunar, episcopii noștri buni ajută mii de oameni în fiecare săptămână care, temporar, au nevoie de hrană pe masă, de haine de îmbrăcat și de adăpost deasupra capului. Singura soluție permanentă pentru sărăcia din această lume este Evanghelia lui Isus Hristos.", "Apostolul Pavel a avertizat că înțelepciunea oamenilor înțelege lucrurile oamenilor, dar îi este greu să înțeleagă lucrurile lui Dumnezeu. Lumea vorbește despre zeciuială în termeni de bani, dar legea sacră a zeciuielii este, în principal, o chestiune de credință. A fi cinstiți în ceea ce privește zeciuiala noastră este un mod prin care ne arătăm dorința de a-L pune pe Domnul pe primul loc în viața noastră, mai presus de grijile și interesele noastre. Eu vă promit că, pe măsură ce vă încredeți în Domnul, binecuvântările cerului vor veni drept rezultat.", "Isus a spus să-i dăm „Cezarului ce este al Cezarului, și lui Dumnezeu ce este al lui Dumnezeu”. Salvatorul înviat le-a cerut nefiților să scrie în cronica lor promisiunile Sale care se găsesc în Maleahi. În zilele noastre, Domnul a reconfirmat legea divină a zeciuielii, declarând: „Acesta va fi începutul zeciuielii poporului Meu. Și [ei] vor plăti a zecea parte din tot venitul lor anual; și aceasta va fi pentru ei o lege permanentă pentru totdeauna”.", "Domnul a indicat în mod clar modul în care trebuie plătită zeciuiala, spunând: „Aduceți… la casa vistieriei toate zeciuielile”, însemnând să aducem zeciuielile în împărăția Sa restaurată – Biserica lui Isus Hristos a Sfinților din Zilele din Urmă. El a indicat ca folosirea acestor zeciuieli sacre să fie analizată, cu ajutorul rugăciunii, de un consiliu format din Prima Președinție, Cvorumul celor Doisprezece Apostoli, Episcopatul care prezidează „și prin propriul Meu glas către ei, spune Domnul”.", "Aceste fonduri sacre nu aparțin conducătorilor Bisericii. Aparțin Domnului. Slujitorii Săi sunt foarte conștienți de caracterul sacru al administrării lor.", "Președintele Gordon B. Hinckley a relatat următoarea experiență din copilăria sa: „Când eram copil, i-am adresat tatălui meu o întrebare… cu privire la cheltuirea fondurilor Bisericii. El mi-a amintit că am obligația dată de Dumnezeu de a-mi plăti zeciuielile și donațiile. Când fac astfel, [a spus tatăl meu], ceea ce eu dau nu mai este al meu. Aparține Domnului căruia I le consacru”. Tatăl său a adăugat: „Ceea ce fac autoritățile Bisericii cu ele nu trebuie să te preocupe [pe tine, Gordon]. Ele sunt răspunzătoare în fața Domnului, care le va cere socoteală”.", "Simțim profund greutatea de a fi „[răspunzători] în fața Domnului”.", "Din zeciuiala și donațiile generoase pe care le-ați consacrat Domnului, anul trecut, peste un miliard de dolari americani au fost folosiți pentru a-i binecuvânta pe cei aflați la nevoie.", "În responsabilitatea noastră capitală de a duce Evanghelia restaurată în întreaga lume, avem mai mult de 71.000 de misionari care slujesc în 414 misiuni. Datorită zeciuielilor și donațiilor dumneavoastră, misionarii, indiferent de situația financiară a familiei lor, pot să slujească.", "Temple sunt construite în întreaga lume într-un număr fără precedent. În prezent, sunt în funcțiune 177 de temple, 59 se află în prezent în construcție sau renovare și încă 79 sunt în curs de planificare și proiectare. Zeciuielile dumneavoastră permit binecuvântărilor templului să fie în locuri pe care doar Domnul le poate prevedea.", "Există peste 30.000 de congregații găzduite în mii de capele și alte clădiri în 195 de țări și teritorii. Datorită zeciuielii dumneavoastră plătite dând dovadă de credincioșie, Biserica este întemeiată în locuri îndepărtate, pe care poate nu le veți vizita niciodată, printre sfinții neprihăniți pe care poate nu-i veți cunoaște niciodată.", "În prezent, Biserica finanțează cinci instituții de învățământ superior. Acestea deservesc peste 145.000 de studenți. În fiecare săptămână, se predă în cadrul a o sută zece mii de clase din cadrul seminarelor și institutelor noastre.", "Aceste binecuvântări și atât de multe altele vin, în mare măsură, din partea tinerilor și celor în vârstă din toate circumstanțele economice care plătesc o zeciuială cinstită.", "Puterea spirituală a legii divine a zeciuielii nu se măsoară în funcție de suma de bani oferită, căci atât celor prosperi, cât și celor săraci li s-a poruncit de Domnul să contribuie cu 10 procente din venitul lor. Puterea vine din faptul de a ne pune încrederea în Domnul.", "Abundența suplimentară a Domnului transmisă prin zeciuielile dumneavoastră generoase a întărit rezervele Bisericii, oferind ocazii de a înainta lucrarea Domnului dincolo de orice am trăit până acum. Totul este cunoscut de Domnul și, cu timpul, vom vedea îndeplinite scopurile Sale sacre.", "Binecuvântările zeciuielii vin în multe feluri. În anul 1998, l-am însoțit pe vârstnicul Henry B. Eyring la o mare adunare a Bisericii în zona Utah, cunoscută acum sub numele de Silicon Slopes, o comunitate a marilor inovații în domeniul tehnicii. Era o perioadă de prosperitate crescândă, iar vârstnicul Eyring i-a avertizat pe sfinți să nu compare ceea ce aveau ei cu ce aveau alții și să nu dorească mai mult. Îmi voi aminti întotdeauna promisiunea sa că, pe măsură ce plăteau o zeciuială cinstită, dorința lor de a avea mai multe bunuri materiale avea să se diminueze. În doi ani, bula tehnicii s-a spart. Mulți și-au pierdut locurile de muncă și companiile au întâmpinat dificultăți în acea perioadă de ajustări financiare. Cei care au urmat sfatul vârstnicului Eyring au fost binecuvântați.", "Promisiunea sa mi-a adus aminte de o altă experiență. Am întâlnit-o pe Charlotte Hlimi, în vârstă de 12 ani, lângă Carcassonne, Franța, în anul 1990, în timp ce slujeam în calitate de președinte de misiune. Familia Hlimi era o familie credincioasă care locuia într-un apartament cu cei opt copii. Pe perete, aveau o ilustrație cu Salvatorul și o fotografie cu profetul. În interviul pentru binecuvântarea ei patriarhală, am întrebat-o pe Charlotte dacă a plătit o zeciuială cinstită. Ea a răspuns: „Da, președinte Andersen. Mama m-a învățat că sunt binecuvântări temporale și binecuvântări spirituale pe care le primim când ne plătim zeciuiala. Mama m-a învățat că, dacă ne plătim mereu zeciuiala, nu ne va lipsi nimic. Și, președinte Andersen, nu ne lipsește nimic”.", "Dându-mi permisiunea să-i împărtășesc povestea, Charlotte, acum în vârstă de 45 de ani și pecetluită în templu, a spus: „Mărturia mea despre zeciuială era foarte reală în acel moment, iar acum este și mai puternică. Sunt profund recunoscătoare pentru această poruncă. Pe măsură ce trăiesc potrivit ei, continuu să fiu binecuvântată din belșug”.", "Într-o zi, fiecare dintre noi își va termina călătoria pe pământ. În urmă cu douăzeci și cinci de ani, cu doar câteva zile înainte ca soacra mea, Martha Williams, să moară de cancer, ea a primit, prin poștă, un cec cu o sumă mică. A rugat-o imediat pe soția mea, Kathy, să-i dea carnetul de cecuri pentru a-și plăti zeciuiala. Deoarece mama ei era atât de slăbită încât abia putea să scrie, Kathy a întrebat-o dacă putea să-i scrie cecul. Mama ei i-a răspuns: „Nu, Kathy. Vreau să-l scriu eu”. Și, apoi, a adăugat în liniște: „Vreau să fiu dreaptă înaintea Domnului”. Unul dintre ultimele lucruri pe care Kathy le-a făcut pentru mama ei a fost să-i înmâneze episcopului ei plicul cu zeciuială.", "Dragi frați și surori, Biserica lui Isus Hristos a Sfinților din Zilele din Urmă este „[scoasă] din obscuritate” și aduce binecuvântări remarcabile pe întregul pământ. Vor exista oameni care ne vor încuraja și oameni care nu o vor face. M-am gândit la cuvintele înțeleptului Gamaliel, care, auzind despre miracolele apostolilor Petru și Ioan, a avertizat soborul din Ierusalim:", "„Lăsați-i [pe acești bărbați] în pace! Dacă… lucrarea aceasta este de la oameni, se va nimici;", "dar dacă este de la Dumnezeu, n-o veți putea nimici. Să nu vă pomeniți că luptați împotriva lui Dumnezeu”.", "Dumneavoastră și cu mine facem parte din lucrarea importantă a lui Dumnezeu pe pământ. Nu se va nimici, ci va continua să se răspândească în întreaga lume, pregătind calea pentru întoarcerea Salvatorului. Depun mărturie despre cuvintele președintelui Russell M. Nelson: „În zilele care vor veni, vom vedea cele mai mărețe manifestări ale puterii Salvatorului pe care lumea le-a văzut vreodată. Între timpul de acum și timpul întoarcerii Sale… El va revărsa privilegii, binecuvântări și miracole nenumărate asupra celor credincioși”.", "Aceasta este mărturia mea. Isus este Hristosul. Aceasta este lucrarea Sa sfântă. El va veni din nou. În numele lui Isus Hristos, amin."]}, {"name": "Să păstrăm glasul poporului de legământ în rândul generației care se ridică", "verses": ["Unul dintre cele mai impresionante momente descrise în Cartea lui Mormon este vizita Salvatorului înviat la oamenii de la templul din ținutul Abundența. După o zi de propovăduire, vindecare și clădire a credinței, Isus a îndreptat atenția oamenilor către generația care se ridica: „El le-a poruncit să fie aduși pruncii lor”. El S-a rugat pentru ei și i-a binecuvântat unul câte unul. Experiența a fost atât de emoționantă, încât Salvatorul Însuși a plâns de mai multe ori.", "Apoi, vorbind mulțimii, Isus a spus:", "„Iată-i pe cei mici ai voștri.", "Și cum ei s-au uitat… au văzut cerul deschizându-se și au văzut îngeri pogorându-se din cer”, slujindu-le copiilor lor.", "M-am gândit deseori la această experiență. Cu siguranță a înduioșat inima fiecărei persoane! Ei L-au văzut pe Salvator. L-au simțit. L-au cunoscut. El i-a învățat. I-a binecuvântat. Și i-a iubit. Nu este de mirare că, după acest eveniment sacru, acei copii au crescut pentru a ajuta la întemeierea unei societăți a păcii, prosperității și dragostei asemănătoare celei a lui Hristos, care a dăinuit generații.", "Nu ar fi minunat dacă ai noștri copii ar putea avea astfel de experiențe cu Isus Hristos – ceva care le-ar lega inimile de El! El ne invită, așa cum i-a invitat pe acei părinți din Cartea lui Mormon, să-i aducem pe cei mici ai noștri la El. Îi putem ajuta să-L cunoască pe Salvatorul și Mântuitorul lor așa cum L-au cunoscut acei copii. Putem să le arătăm cum să-L găsească pe Salvator în scripturi și să-și clădească temelia pe El.", "Recent, un prieten bun m-a învățat ceva ce nu observasem înainte în pilda cu omul înțelept care și-a clădit casa pe stâncă. Potrivit relatării din Luca, atunci când omul înțelept și-a făcut temelia pentru casă, el „a săpat adânc”. Nu a fost un demers întâmplător sau simplu – a necesitat efort!", "Pentru a ne clădi viața pe stânca Mântuitorului nostru, Isus Hristos, trebuie să săpăm adânc. Îndepărtăm orice este nisipos sau de prisos în viața noastră. Continuăm să săpăm până când Îl găsim. Și ne învățăm copiii să se lege de El prin rânduieli și legăminte sacre, astfel încât, atunci când vor veni furtunile și inundațiile potrivnice, care cu siguranță vor veni, ele să aibă un impact mic asupra lor, „datorită stâncii pe care [ei sunt] zidiți”.", "Acest fel de tărie nu vine pur și simplu. Nu este transmisă generației următoare ca o moștenire spirituală. Fiecare persoană trebuie să sape adânc pentru a găsi stânca.", "Învățăm această lecție dintr-o altă relatare din Cartea lui Mormon. Când regele Beniamin a rostit celor din poporul său ultima sa cuvântare, aceștia s-au adunat ca familii pentru a auzi cuvintele sale. Regele Beniamin a depus mărturie puternică despre Isus Hristos și oamenii au fost profund impresionați de mărturia lui. Ei au declarat:", "„[Spiritul]… a lucrat o schimbare mare în noi sau în inimile noastre…", "Și dorim să facem un legământ cu Dumnezeul nostru ca să îndeplinim voința Lui… până la sfârșitul zilelor noastre”.", "Cineva s-ar putea aștepta ca, la un moment dat, astfel de copii mici cu părinți atât de profund convertiți să se convertească și să facă legăminte ei înșiși. Însă, dintr-un motiv care nu este menționat în consemnare, legământul făcut de părinți nu a prezentat interes pentru unii dintre copiii lor. După mai mulți ani, „erau mulți din generația care se ridica, și care nu puteau înțelege cuvintele regelui Beniamin, ei fiind copii mici atunci când el a vorbit către poporul său; și ei nu au crezut în tradițiile strămoșilor lor.", "Ei nu credeau ceea ce fusese spus despre învierea morților, nici nu credeau despre venirea lui Hristos…", "Și ei nu voiau să fie botezați; și nici nu voiau să se unească cu Biserica. Și ei erau un popor separat în ceea ce privește credința lor”.", "Ce gând cutremurător! Pentru generația care se ridică, nu este suficient ca această credință în Isus Hristos să fie „[tradiția] strămoșilor lor”. Ei au nevoie să aibă propria credință în Hristos. În calitate de popor de legământ al lui Dumnezeu, cum putem noi să insuflăm în inimile copiilor noștri dorința de a face legăminte cu El și a le ține?", "Putem începe urmând exemplul lui Nefi: „Noi vorbim despre Hristos, ne bucurăm în Hristos, predicăm despre Hristos, profețim despre Hristos și scriem după profețiile noastre pentru ca să știe copiii noștri la ce sursă să se uite pentru iertarea păcatelor lor”. Cuvintele lui Nefi indică un efort constant, continuu de a ne învăța copiii despre Hristos. Ne putem asigura că glasul poporului de legământ nu este tăcut în urechile generației care se ridică și că Isus nu este doar un subiect de duminica.", "Glasul poporului de legământ se găsește în cuvintele prin care ne depunem mărturia. Se găsește în cuvintele profeților în viață. Și este păstrat foarte bine în scripturi. În acel glas vor ajunge copiii noștri să-L cunoască pe Isus și să găsească răspunsuri la întrebările lor. În el vor învăța ei înșiși doctrina lui Hristos. În el vor găsi speranță. Acesta îi va pregăti pentru o viață de căutare a adevărului și de trăire pe cărarea legămintelor.", "Iubesc sfatul următor al președintelui Russell M. Nelson.", "„Unde putem merge pentru a-L asculta?", "Putem merge la scripturi. Acestea ne învață despre Isus Hristos și Evanghelia Sa, despre magnitudinea ispășirii Sale, despre planul măreț al fericirii întocmit de Tatăl și despre mântuire. Faptul de a ne cufunda zilnic în cuvântul lui Dumnezeu este esențial pentru a supraviețui din punct de vedere spiritual, mai ales în aceste zile în care avem parte de tot mai multe schimbări majore. Când ne ospătăm din cuvintele lui Hristos în fiecare zi, cuvintele lui Hristos ne vor spune cum să reacționăm în privința greutăților pe care nu credeam vreodată că aveam să le înfruntăm”.", "Așadar, ce înseamnă să ne ospătăm din cuvintele lui Hristos și să-L ascultăm? Ei bine, poate însemna orice funcționează cel mai bine pentru dumneavoastră! Poate însemna să vă adunați împreună cu membrii familiei dumneavoastră pentru a vorbi despre lucrurile învățate de la Duhul Sfânt în timpul studiului din scripturi folosind Vino și urmează-Mă. Poate însemna să vă adunați în fiecare zi cu copiii dumneavoastră pentru a citi câteva versete din scripturi și, apoi, să căutați ocazii de a discuta ce ați învățat pe măsură ce petreceți timp împreună. Aflați ce funcționează pentru dumneavoastră și familia dumneavoastră; apoi, încercați să faceți puțin mai bine în fiecare zi.", "Gândiți-vă la această învățătură din Să predăm în modul Salvatorului: „Luate individual, o singură seară în cămin, o sesiune de studiu al scripturilor sau o conversație despre Evanghelie nu par să realizeze prea mult. Dar acumularea de eforturi mici, simple, repetate în mod constant de-a lungul timpului, poate fi mai puternică și mai întăritoare decât un moment ocazional foarte semnificativ sau o lecție importantă prin proporțiile sale… Așadar, nu renunțați și nu vă faceți griji că trebuie să realizați ceva grandios de fiecare dată. Doar fiți consecvenți în eforturile dumneavoastră”.", "Una dintre cele mai sacre responsabilități ale noastre este de a ne ajuta copiii să ajungă să cunoască profund și concret că Isus este Hristosul, Fiul Dumnezeului celui Viu, Salvatorul și Mântuitorul lor personal, care este conducătorul Bisericii Sale! Nu putem permite ca glasul nostru de legământ să devină tăcut sau neauzit când este vorba despre El.", "Poate că vă simțiți puțin nepotriviți în acest rol, dar nu trebuie să vă simțiți niciodată singuri. De exemplu, consiliile episcopiilor sunt autorizate să organizeze adunări ale consiliului învățătorilor pentru părinți. În aceste adunări trimestriale, părinții se pot aduna pentru a învăța unii de la alții din experiențele trăite, a discuta despre modul în care își întăresc familia și a învăța principii cheie despre predarea asemănătoare celei a lui Hristos. Această adunare trebuie să se desfășoare în cea de-a doua oră a adunărilor Bisericii. Este condusă de un membru al episcopiei ales de episcop și urmează formatul adunărilor obișnuite ale consiliului învățătorilor, folosind Să predăm în modul Salvatorului ca resursă de bază. Stimați episcopi, dacă episcopia dumneavoastră nu desfășoară în mod obișnuit adunările consiliului învățătorilor pentru părinți, colaborați cu președintele Școlii de duminica și consiliul episcopiei pentru a vă organiza.", "Dragii mei prieteni în Hristos, vă descurcați mai bine decât credeți. Doar continuați să lucrați la aceasta. Copiii dumneavoastră urmăresc, ascultă și învață. Pe măsură ce-i învățați, veți ajunge să le cunoașteți adevărata natură de fii preaiubiți și fiice preaiubite ale lui Dumnezeu. Este posibil ca ei să uite, o vreme, de Salvator, dar vă promit, El nu-i va uita niciodată! Acele momente în care Duhul Sfânt le vorbește vor dăinui în inima și mintea lor. Și, într-o zi, copiii dumneavoastră vor avea mărturia lui Enos: Știu că părinții mei sunt drepți, „căci [ei m-au] învățat… în învățătura și în mustrarea Domnului – și binecuvântat fie numele lui Dumnezeu pentru aceasta”.", "Fie ca noi să acceptăm invitația Salvatorului și să ne aducem copiii la El! Dacă facem astfel, ei Îl vor vedea. Îl vor simți. Îl vor cunoaște. El îi va învăța. Îi va binecuvânta Și, o, cât de mult îi va iubi! O, cât de mult Îl iubesc. În numele Său sacru, Isus Hristos, amin."]}, {"name": "Puterea lui Isus Hristos în viața noastră de zi cu zi", "verses": ["Dragi frați și surori, aceasta este Biserica lui Isus Hristos a Sfinților din Zilele din Urmă. Este o mare bucurie să fim adunați ca Biserică a Sa! Sunt recunoscător că președintele Russell M. Nelson ne-a adus aminte să folosim adesea denumirea corectă a Bisericii Domnului, astfel încât să ne amintim a Cui Biserică este aceasta și ale Cui învățături le urmăm.", "Președintele Nelson a declarat: „În zilele care vor veni, vom vedea cele mai mărețe manifestări ale puterii Salvatorului pe care lumea le-a văzut vreodată… El va revărsa privilegii, binecuvântări și miracole nenumărate asupra celor credincioși”.", "Unul dintre cele mai mari privilegii pentru mine și soția mea, Renee, este să ne întâlnim cu sfinții acolo unde slujim. Ascultăm poveștile lor, suntem martori la pierderile lor, le împărtășim durerea și ne bucurăm pentru succesul lor. Am fost martori ai multor binecuvântări și miracole pe care Salvatorul le-a revărsat asupra celor credincioși. Am întâlnit oameni care au trecut prin situații imposibile, care au suferit lucruri de neconceput.", "Am văzut manifestarea puterii Salvatorului în viața unei văduve care și-a pierdut soțul în timp ce ei erau în slujba Domnului în Bolivia. Am văzut-o în viața unei tinere din Argentina, care a căzut sub un tren și și-a pierdut un picior, doar pentru că cineva a dorit să-i fure telefonul mobil. Și în viața tatălui ei singur, care acum trebuie să-i ridice moralul și să-și întărească fiica după un act de cruzime atât de inexplicabil. Am văzut-o în viața membrilor familiilor care și-au pierdut casele și toată avuția în incendiile din Chile, cu doar două zile înainte de Crăciunul din anul 2022. Am văzut-o în viața acelora care suferă după un divorț traumatizant și a acelora care sunt victime inocente ale abuzului.", "Ce le dă puterea să treacă prin situații grele? Ce le dă acea tărie suplimentară să meargă mai departe când totul pare pierdut?", "Am descoperit că sursa acelei puteri este credința în Isus Hristos manifestată când căutăm, în mod conștient, să venim la El în fiecare zi.", "Profetul Iacov ne-a învățat: „Iar El vine pe lume pentru ca să-i salveze pe toți oamenii, dacă ei vor asculta de glasul Lui; căci iată, El suferă durerile tuturor oamenilor, da, durerile fiecărei făpturi vii, atât bărbați, cât și femei și copii, care fac parte din familia lui Adam”.", "Uneori, să avem credință în Isus Hristos poate părea ceva imposibil, aproape de neatins. Putem crede că, pentru a veni la Hristos, este nevoie de o tărie, putere și perfecțiune pe care nu le avem și, pur și simplu, nu putem găsi energia să le facem pe toate. Dar, am învățat de la toți acești oameni că tocmai credința în Isus Hristos este cea care ne dă energia să începem călătoria. Uneori, ne-am putea gândi: „Trebuie să-mi pun viața în ordine înainte să vin la Isus”, dar adevărul este că venim la Isus pentru a ne pune viața în ordine cu ajutorul Său.", "Nu venim la Isus pentru că suntem perfecți. Venim la El pentru că suntem imperfecți și, prin El, putem fi făcuți „perfecți”.", "Cum începem să exercităm un pic de credință în fiecare zi? Pentru mine, acest lucru începe dimineața: când mă trezesc, în loc să mă uit pe telefon, spun o rugăciune. Chiar o rugăciune simplă. Apoi, citesc un verset din scripturi. Aceasta mă ajută în legătură cu legământul meu săptămânal, pe care-l fac atunci când iau din împărtășanie, de a-mi „[aminti] totdeauna de El”. Când îmi încep ziua cu o rugăciune și un verset din scripturi pot să-mi „[amintesc]… de El” când mă uit pe telefon. Pot să-mi „[amintesc]… de El” când mă confrunt cu probleme și neînțelegeri și încerc să le fac față așa cum le-ar face Isus.", "Când îmi „[amintesc]… de El”, simt dorința de a mă schimba, de a mă pocăi. Îmi găsesc sursa de energie pentru a-mi ține legămintele și simt influența Duhului Sfânt în viața mea și „[țin] poruncile pe care El [mi le-a] dat… pentru ca [eu] să [pot] avea totdeauna Spiritul Său”. Aceasta mă ajută să îndur până la sfârșit. Sau cel puțin până la sfârșitul zilei! Și, în acele zile în care nu pot să-mi amintesc de El toată ziua, El tot este acolo iubindu-mă și spunându-mi: „Este în regulă, pot să încerci din nou mâine”.", "Cu toate că suntem imperfecți în a ne aduce aminte de El, Tatăl nostru Ceresc iubitor nu uită niciodată să-Și aducă aminte de noi.", "Una dintre greșelile pe care le facem deseori este să credem că ținerea legămintelor, sau promisiunile pe care I le facem lui Dumnezeu, este cumva o înțelegere pe care o facem cu El: eu mă supun și El mă protejează de orice rău care mi s-ar putea întâmpla vreodată. Eu îmi plătesc zeciuiala și nu îmi voi pierde niciodată locul de muncă sau focul nu îmi va mistui casa. Dar, când lucrurile nu merg așa cum ne-am așteptat, noi strigăm către Domnul: „Nu-ți pasă că [pier]?”.", "Legămintele noastre nu sunt ceva ce putem tranzacționa, ele sunt ceva care ne transformă. Prin legămintele mele, eu primesc puterea care sfințește, care întărește a lui Isus Hristos, care îmi permite să devin o persoană nouă, să iert ceea ce pare de neiertat, să birui ceea ce pare imposibil de biruit. Faptul de a-mi aduce aminte, în mod conștient, de Isus Hristos este întotdeauna plin de putere; îmi oferă mai multă tărie să „[țin] poruncile pe care El [mi] le-a dat”. Mă ajută să fiu mai bun, să zâmbesc fără motiv, să fiu împăciuitor, să evit conflictul, să-L las pe Dumnezeu să aibă întâietate în viața mea.", "Când durerea noastră sau durerea cuiva drag este atât de mare încât nu o putem îndura, faptul de a ne aduce aminte de Isus Hristos și de a veni la El poate ușura povara, înmuia inima și alina durerea. Aceasta este puterea care i-a permis unui tată, dincolo de capacitatea sa firească, să-și susțină fiica nevoită să treacă prin durerea fizică și emoțională de a-și pierde piciorul.", "Când vârstnicul Soares a vizitat Argentina în luna iunie a anului acesta și a întrebat-o pe Flavia despre accidentul ei tragic, ea a răspuns plină de credință: „Am trecut prin tulburare, amărăciune, mânie și ură când [s-a întâmplat aceasta]. Ceea ce m-a ajutat a fost să nu întreb: «De ce eu?», ci să întreb: «Pentru ce?»… Acest lucru m-a adus mai aproape de alții și de Domnul… În loc să mă îndepărtez de El, a trebuit să mă agăț de El”.", "Președintele Nelson ne-a învățat: „Răsplata pentru ținerea legămintelor cu Dumnezeu este puterea cerească – puterea care ne întărește pentru a rezista mai bine în fața încercărilor, ispitelor și suferințelor… Astfel, cei care țin legămintele au dreptul la un fel special de odihnă”. Acesta este felul de odihnă și pace pe care l-am văzut în ochii văduvei, în pofida durerii de a simți lipsa soțului în fiecare zi.", "Noul Testament vorbește despre un moment în care Isus și ucenicii Săi erau pe o corabie:", "„S-a stârnit o mare furtună de vânt, care arunca valurile în corabie…", "Și El dormea… pe căpătâi. Ucenicii L-au deșteptat, și I-au zis: «Învățătorule, nu-Ți pasă că pierim?».", "El S-a sculat, a certat vântul, și a zis mării: «Taci! Fără gură!»…", "Apoi le-a zis: «Pentru ce sunteți așa de fricoși? Tot n-aveți credință?»”.", "M-a intrigat întotdeauna această istorisire. S-a așteptat Domnul ca ei să-și folosească credința pentru a potoli furtuna? Pentru a mustra vânturile? Credința în Isus Hristos este sentimentul de pace prin care putem ține piept furtunii, știind că nu vom pieri, deoarece El este în corabie cu noi.", "Acesta este felul de credință pe care l-am văzut când am vizitat familiile după incendiile din Chile. Casele lor arseseră în întregime; ele pierduseră totul. Cu toate acestea, când am pășit pe locul în care fuseseră casele lor și ne spuneau despre experiențele lor, am simțit că stăteam pe pământ sfânt. Una dintre surori i-a spus soției mele: „Când am văzut casele din apropiere arzând, am simțit că și casa noastră va arde, că vom pierde totul. În loc de disperare, am avut un sentiment de pace de nedescris. Cumva, am simțit că totul avea să fie bine”. Faptul de a ne încrede în Dumnezeu și de a ne ține legămintele făcute cu El aduce putere în slăbiciunea noastră și alinare în durerea noastră.", "Sunt recunoscător pentru ocazia pe care Renee și cu mine am avut-o să-i întâlnim pe unii dintre acești sfinți extraordinari, pentru multele lor exemple de credință, tărie și perseverență. Pentru istorisirile pline de durere sufletească și dezamăgire care nu vor umple niciodată prima pagină a unui ziar sau nu vor deveni niciodată virale. Pentru fotografiile, care nu au fost făcute, cu lacrimi vărsate și rugăciuni oferite după o pierdere sau un divorț traumatizant; pentru publicările, care nu sunt făcute niciodată, despre teama, întristarea și durerea care devin suportabile datorită credinței în Isus Hristos și în ispășirea Sa. Acești oameni îmi întăresc credința și pentru aceasta sunt profund recunoscător.", "Știu că aceasta este Biserica lui Isus Hristos. Știu că El este pregătit să ne înzestreze cu puterea Sa, dacă venim la El zi de zi. În numele lui Isus Hristos, amin."]}, {"name": "Îndemnurile Spiritului", "verses": ["Recent, ochii lumii sportive s-au concentrat asupra Cupei Mondiale de fotbal pentru femei din anul 2023 organizate de FIFA, găzduită de Australia și Noua Zeelandă. Sportive de talie mondială calificate în urma unei competiții la care au participat peste 200 de echipe naționale din întreaga lume și-au demonstrat determinarea, talentul și abilitățile sportive pe măsură ce au concurat pentru cea mai înaltă distincție a lumii fotbalistice.", "Ne minunăm de oamenii din numeroase sporturi și alte discipline care ating cel mai înalt nivel al măiestriei lor. Vorbim despre talentele sau darurile cu care sunt înzestrați de Dumnezeu. Aici sunt incluși cei înzestrați la dans, gimnastică, muzică, artă, teatru, matematică, științele naturii și multe altele. Fiecare astfel de persoană arată daruri cu care a înzestrat-o Dumnezeu și care sunt, apoi, îmbunătățite și perfecționate printr-o viață de muncă, studiu și antrenament asidue. Darurile date de Dumnezeu îi fac pe oameni să fie înzestrați.", "Privind prin prisma Evangheliei, Dumnezeu îi înzestrează pe copiii Săi cu multe daruri spirituale, făcându-i oameni înzestrați spiritual. Membrii Bisericii care-și țin legămintele primesc daruri ale Spiritului, care includ darul mărturiei despre Isus Hristos în calitatea Sa de Salvator al nostru, darul Duhului Sfânt, darul credinței de a vindeca și de a fi vindecați, darul de a discerne, darul de a avea parte de miracole și darul înțelepciunii și al cunoașterii. Domnul ne invită să căutăm cu sinceritate darurile cele mai bune, chiar darurile spirituale. El oferă daruri spirituale pentru a ne binecuvânta și a fi folosite pentru binecuvântarea altora.", "Revenind la analogia noastră cu oameni înzestrați, este important să ne aducem aminte că darul în sine nu ne face maeștri. În pofida talentului natural extraordinar, doar prin punere în practică și eforturi minuțioase și laborioase pot oamenii să-și îmbunătățească și să-și perfecționeze îndeletnicirea pentru a atinge cel mai înalt nivel de măiestrie. Chiar și acele daruri primite și despachetate sunt adesea însoțite de instrucțiunea înfricoșătoare: „Este necesară asamblarea”.", "În mod asemănător, am observat o curbă de învățare asociată darurilor spirituale. Exercitarea darurilor spirituale necesită exercițiu spiritual. „Faptul de a avea îndrumarea Duhului Sfânt în viață necesită muncă spirituală. Această muncă include rugăciune fierbinte și studiu consecvent al scripturilor. Include, de asemenea, să ții legămintele pe care le-ai făcut și să ții poruncile lui Dumnezeu… Include faptul de a lua, fiind demn, din împărtășanie în fiecare săptămână.”", "Care sunt roadele exercitării darurilor spirituale? Printre ele se numără îndemnuri din partea Spiritului care ne ajută să facem față nevoilor noastre zilnice și ne arată ce să facem și ce să spunem și binecuvântări de pace și alinare. Pe măsură ce auzim îndemnurile spirituale și acționăm potrivit lor, Duhul Sfânt ne mărește abilitățile și capacitățile cu mult peste ceea ce putem face singuri. Aceste daruri spirituale prețioase ne vor ajuta în fiecare aspect al vieții noastre.", "Însoțirea permanentă a Duhului Sfânt este unul dintre cele mai mari daruri de care se bucură sfinții din zilele din urmă.", "Cât de important este acest dar? Președintele Russell M. Nelson a răspuns categoric la această întrebare când a declarat că, „în zilele care vor veni, nu va fi posibil să supraviețuim spiritual fără influența îndrumătoare, conducătoare, alinătoare și permanentă a Duhului Sfânt”.", "De-a lungul păstoririi mele, am constatat dorința universală a tuturor de a ști cum să invite și să recunoască îndemnurile Duhului Sfânt. Îndemnurile Spiritului sunt foarte personale și vin în moduri diferite. Dar, suntem binecuvântați să avem cuvintele profeților, atât ale celor din vechime, cât și ale celor din zilele noastre, care ne oferă cunoștințe prețioase despre cum să primim îndrumare de la Spirit.", "Permiteți-mi să vă ofer patru principii îndrumătoare care v-ar putea ajuta să invitați și să recunoașteți îndemnurile Spiritului.", "Primul este acela de a sta în locuri sfinte. Recent, am participat la casa deschisă pentru Templul Tokyo, Japonia. Răspunsul la invitațiile oficiale trimise atât invitaților media, cât și invitaților VIP a depășit cu mult așteptările. Sute de oameni au participat la aceste tururi în templu ghidate. Invitații au fost profund impresionați de frumusețea templului, inclusiv de modelele și motivele cu profunde legături cu tradiția japoneză. Și mai emoționantă a fost reacția pioasă și plină de respect stârnită în rândul invitaților când rânduielile pentru strămoși au fost descrise în camerele în care urmau să fie înfăptuite. Dar cele mai înduioșătoare au fost îndemnurile Spiritului.", "Un astfel de moment cu un oficial guvernamental important mi-a rămas întipărit în minte. După un moment de liniște meditativă în camera celestială, emoționat și profund impresionat, el mi-a șoptit la ureche: „Chiar și aerul pe care îl respir în această cameră este diferit”. Mi-am dat seama că încerca să descrie prezența Spiritului Sfânt, care, într-adevăr, sălășluiește în spații sacre. Dacă sperați să simțiți Spiritul, fiți într-un loc în care Spiritul să poată sălășlui cu ușurință.", "Templele și căminele noastre sunt cele mai sacre dintre aceste spații dedicate. În ele, invităm și recunoaștem mai ușor Spiritul. Printre alte locuri sfinte se numără casele de întruniri, clădirile pentru seminar și institutele, precum și locurile istorice ale Bisericii și centrele pentru vizitatori. Stați în locuri sfinte.", "Al doilea, stați cu oameni sfinți. Voi descrie al doilea principiu îndrumător cu o altă amintire.", "Nu voi uita niciodată participarea la o adunare de devoțiune desfășurată pe o arenă sportivă populară. De obicei, această arenă era plină de fani zgomotoși care-și încurajau echipa gazdă și care, poate, își ironizau adversarul. Dar, în această seară, atmosfera a fost total diferită. Arena era plină cu mii de tineri adunați pentru a onora și a comemora viața profetului Joseph Smith. Tonul lor pios și liniștit, recunoștința și inimile lor pline de rugăciune au umplut arena cu prezența Spiritului Sfânt. Am putut s-o văd pe chipurile lor. Era darul Duhului Sfânt în acțiune, confirmând mărturiile care erau depuse despre Joseph Smith și restaurarea Evangheliei.", "Spiritul nu poate fi împiedicat să participe la o adunare de oameni sfinți. Dacă sperați să simțiți Spiritul, fiți alături de oameni alături de care Spiritul să poată sălășlui cu ușurință. Salvatorul a spus acest lucru astfel: „Căci acolo unde sunt doi sau trei adunați în numele Meu, sunt și Eu în mijlocul lor”. Cei tineri, gândiți-vă la adunările voastre cu oameni sfinți: cvorumuri și clase, FSY și seminar, activități la nivel de episcopie și țăruș – chiar și coruri ale episcopiei. Alegeți să fiți alături de oameni și să vă duceți în locuri în care se găsește neprihănirea. Găsiți-vă tăria în număr. Găsiți-vă prieteni buni. Fiți prieteni buni. Sprijiniți-vă unii pe alții oriunde v-ați afla. Stați cu oameni sfinți.", "Al treilea, depuneți mărturie despre adevăruri sfinte cât de des puteți. Mângâietorul permite mereu ca glasul său să fie auzit când noi depunem mărturie cu glasul nostru. Spiritul depune mărturie atât celui care vorbește, cât și celui care ascultă.", "Îmi aduc aminte cum, odată, am călătorit 45 de minute cu taxiul în New York. După ce am avut o conversație amicală despre Evanghelie cu șoferița pe durata călătoriei mele până la aeroport, i-am plătit și mă pregăteam să cobor din taxi. Atunci mi-am dat seama că nu-mi depusesem mărturia despre ceea ce împărtășisem. Oprindu-mă, am împărtășit o mărturie simplă și scurtă, ceea ce a invitat Spiritul și ne-a făcut pe amândoi să lăcrimăm.", "Pe măsură ce căutați ocazii și le folosiți pentru a vă împărtăși mărturia altora, veți crea momente în care să recunoașteți Spiritul dumneavoastră înșivă.", "Ultimul principiu este acela de a asculta de Spiritul Sfânt. El poate fi însoțitorul nostru permanent, dar vorbește pe un ton subtil și liniștit. Profetul Ilie a aflat că glasul Domnului nu era în vânt, în cutremur sau în foc, ci era „un susur blând și subțire”. Nu este „glasul tunetului”, ci mai degrabă „un glas liniștit, de o blândețe deplină, ca și cum ar fi o șoptire” și care, totuși, poate „[să pătrundă] chiar până în suflet”.", "Președintele Boyd K. Packer a declarat: „Spiritul nu ne atrage atenția strigând sau zgâlțâindu-ne cu o mână grea. Ci, ne șoptește. El ne mângâie atât de ușor, încât dacă suntem preocupați, s-ar putea să nu-L simțim deloc”. Am observat că, uneori, glasul Său este atât de subtil sau eu sunt atât de preocupat, încât o persoană dragă îl aude pentru mine. Multe au fost momentele în care îndemnurile Duhului Sfânt au venit la mine prin soția mea, Lesa. Părinții sau conducătorii neprihăniți pot primi și ei îndrumare inspirată pentru dumneavoastră.", "Zgomotul, zarva și cearta predominante în lume ar putea să copleșească impresiile liniștite și tăcute din partea Spiritului Sfânt. Găsiți un loc liniștit, un spațiu sfânt în care puteți căuta să primiți îndrumare de la Spirit.", "În timp ce vă gândiți la aceste principii pentru a invita și a recunoaște Spiritul, gândiți-vă la următoarele cuvinte de îndrumare care avertizează.", "Confirmați-vă impresiile spirituale. De exemplu, impresiile primite de la Spirit se vor alinia la scripturi și la învățăturile profeților în viață.", "Asigurați-vă că sentimentele pe care le primiți sunt în concordanță cu însărcinarea dumneavoastră. Dacă nu sunteți chemați prin autoritatea corespunzătoare, impresiile de la Spirit nu vă sunt date pentru a-i sfătui sau corecta pe alții.", "Lucrurile spirituale nu pot fi forțate. Puteți cultiva o atitudine și un mediu care invită Spiritul și vă puteți pregăti, dar nu puteți dicta cum sau când vine inspirația. Fiți răbdători și aveți încredere că veți primi ceea ce aveți nevoie la momentul potrivit.", "Folosiți-vă cea mai bună judecată. Uneori, dorim să fim conduși de Spirit în toate lucrurile. Dar, Domnul dorește adesea se ne folosim inteligența cu care ne-a înzestrat Dumnezeu și să acționăm în moduri care sunt în acord cu înțelegerea noastră cea mai bună. Președintele Dallin H. Oaks ne-a învățat:", "„Dorința de a fi conduși de Domnul este un punct forte, însă trebuie însoțită de înțelegerea că Tatăl nostru Ceresc lasă multe hotărâri la latitudinea noastră… Cei care încearcă să lase în seama Domnului luarea tuturor hotărârilor și cer revelație pentru fiecare alegere se vor găsi, în scurt timp, în circumstanțe în care se roagă pentru îndrumare și nu o primesc…", "Trebuie să studiem lucrurile în mintea noastră… Apoi, trebuie să ne rugăm pentru îndrumare și să acționăm potrivit acesteia… Dacă nu primim îndrumare, trebuie să acționăm folosindu-ne cea mai bună judecată”.", "În concluzie, sfinții din zilele din urmă ar trebui să fie oameni înzestrați care-și țin legămintele. Cu toate acestea, rămâne ca noi, fiecare în parte, să căutăm să ne exercităm darurile spirituale și, apoi, să invităm și să recunoaștem îndemnurile Spiritului. Patru principii îndrumătoare care să ne ajute în acest efort spiritual crucial:", "stăm în locuri sfinte;", "stăm cu oameni sfinți;", "depunem mărturie despre adevăruri sfinte;", "ascultăm de Spiritul Sfânt.", "Capacitatea dumneavoastră de a invita și recunoaște îndemnurile Spiritului se va dezvolta pas cu pas. „Faptul de a ajunge să fiți mai în armonie cu limba Spiritului este ca și cum ați învăța o altă limbă. Este un proces gradual care necesită eforturi pline de sârguință și de răbdare.”", "Revenind de unde am plecat, vă rog să vă aduceți aminte că, în calitate de sfinți din zilele din urmă, sunteți înzestrați. Imaginați-vă această scenă familiară din duminica de post, care mi-a fost descrisă recent. O copilă, stând în picioare pe un scăunel, de-abia putea fi văzută la pupitru. Tatăl ei stătea lângă ea încurajând-o și ajutând-o cu șoapte blânde în timp ce ea spunea cu mândrie: „Sunt un copil al lui Dumnezeu”.", "Mărturia care a urmat a venit de la o tânără adultă care a început cu o glumă pentru a se relaxa: „Mi-aș dori ca cineva să-mi șoptească și mie așa la ureche”. Apoi, a avut un moment de inspirație și a depus mărturie: „Dar am pe cineva care îmi șoptește așa la ureche – Duhul Sfânt!”.", "Închei cu o invitație adresată îndeosebi tuturor tinerilor! Mulți dintre dumneavoastră vă începeți ziua în fața unei oglinzi. Mâine, în această săptămână, în acest an, întotdeauna, opriți-vă în timp ce vă priviți în oglindă. Gândiți-vă sau, dacă doriți, spuneți-vă cu glas tare: „Uau, uită-te la mine! Sunt minunat! Sunt un copil al lui Dumnezeu! El mă cunoaște! El mă iubește! Sunt înzestrat – înzestrat cu Duhul Sfânt ca însoțitor permanent al meu!”.", "Îmi adaug mărturia către dumneavoastră, sfinți din zilele din urmă înzestrați, despre Dumnezeu Tatăl, despre Isus Hristos și despre Duhul Sfânt, Cel care depune mărturie despre Ei. În numele lui Isus Hristos, amin."]}, {"name": "Doriți să fiți fericiți?", "verses": ["Doriți să fiți fericiți? Ce vă face nefericiți? Președintele Russel M. Nelson a spus: „Dacă doriți să fiți nefericiți, încălcați poruncile – și nu vă pocăiți niciodată. Dacă doriți bucurie, rămâneți pe cărarea legămintelor”. Nu-i așa că este simplu să fiți fericiți? Trebuie doar să faceți legăminte și le țineți toată viața. Să recapitulăm câteva lucruri care ne pot ajuta să rămânem pe cărarea legămintelor și ne pot face fericiți.", "Potrivit celor relatate de vârstnicul Dale G. Renlund, „expresia cărarea legămintelor se referă la o serie de legăminte prin care venim la Hristos și creăm o legătură cu El. Prin această legătură de legământ, avem acces la puterea Sa eternă. Cărarea începe cu credința în Isus Hristos și pocăință, urmate de botez și primirea Duhului Sfânt”. Ne reînnoim aceste legăminte de fiecare dată când luăm din împărtășanie.", "Începând cu legământul făcut la botez, facem mai multe legăminte pe parcursul vieții noastre. Vârstnicul Renlund a mai spus: „Cărarea legămintelor duce la rânduielile din templu, cum ar fi înzestrarea în templu. Înzestrarea este darul lui Dumnezeu de a face legăminte sacre care ne leagă mai mult de El”.", "Uneori, când facem legăminte, nu reușim să le ținem. Când se întâmplă acest lucru, cum vă puteți întoarce pe cărarea legămintelor? Permiteți-mi să vă ofer câteva exemple de întoarcere pe cărarea legămintelor.", "Cu puțin peste o lună în urmă, am primit un mesaj de la un misionar întors din misiune, care slujise alături de noi. El a spus: „Ultima perioadă a fost grea. Faptul de a mă lupta cu anxietatea și depresia în fiecare zi m-a copleșit și a fost foarte greu. Mă simt singur și foarte nefericit. M-am rugat să primesc îndrumarea Tatălui nostru Ceresc, ca să pot avea pace și alinare pentru a birui greutățile… În timp ce mă rugam, am simțit îndemnul Spiritului spunându-mi că trebuia să-mi plătesc zeciuiala integral… Am simțit Spiritul atât de puternic și, imediat, am simțit impulsul de a plăti zeciuiala. Cu dorința de a face astfel, am simțit îndemnul: «Dacă îți plătești zeciuiala, totul va fi bine». Încă mă lupt să găsesc pace, dar am o mărturie despre Salvatorul nostru și că, prin supunerea mea, pot simți și găsi, în mintea și inima mea pacea pe care o caut. Am hotărât de curând să mă întorc la Biserică și să caut Spiritul în tot ce fac”.", "Acum, el este foarte bine. Și dumneavoastră Îl puteți ruga pe Tatăl Ceresc să vă dea pace, dar răspunsul poate fi diferit de cel pe care îl anticipați. Atât timp cât căutați să-L cunoașteți pe Salvator și vă rugați la Tatăl Ceresc, El vă va da un răspuns personalizat pentru dumneavoastră.", "Președintele Thomas S. Monson ne-a învățat cele de mai jos.", "„Cea mai importantă lecție pe care o putem învăța în viața muritoare este că, atunci când Dumnezeu vorbește și noi ascultăm, vom avea întotdeauna dreptate”.", "„Când ținem poruncile, viața noastră va fi mai fericită, mai împlinită și mai puțin complicată. Provocările și problemele noastre vor fi mai ușor de suportat și noi vom primi binecuvântările pe care ni le-a promis [Dumnezeu]”.", "Când am fost chemat să slujesc în calitate de episcop, treceam prin cea mai dificilă perioadă din viața mea. Eram un tată tânăr, în jurul vârstei de 30 de ani și aveam probleme financiare din cauza încercărilor familiei mele. Nu am putut găsi nicio soluție și am crezut că problemele nu se vor termina niciodată. Eram epuizat financiar și emoțional. Am început să mă îndoiesc și de tăria mea spirituală. În acea perioadă dificilă, președintele meu de țăruș mi-a oferit chemarea de episcop. Am acceptat totuși chemarea, deși era greu.", "Soția mea a avut și ea un interviu cu președintele de țăruș, dar nu a putut spune da și nu a spus nici nu, dar și-a reținut lacrimile. Ea a plâns întreaga săptămână întrebându-L pe Tatăl Ceresc: „De ce acum?” și „Tu chiar cunoști fiecare persoană?”. Nu a primit un răspuns, dar eu am fost susținut în calitate de episcop duminica următoare. Ea nu i-a mai adresat Tatălui Ceresc acele întrebări, dar m-a susținut în chemarea mea timp de șase ani.", "În duminica în care am fost eliberat, soția mea a auzit un glas în timp ce primea împărtășania. Glasul i-a șoptit: „Pentru că vă era prea greu să mergeți, l-am chemat ca episcop pentru a vă ține în brațe și a merge pentru voi”. Privind în urmă la ultimii șase ani, ea și-a dat seama că toate acele multe probleme care păreau fără de sfârșit fuseseră rezolvate pe parcurs.", "Am învățat că, atunci când credem că nu este momentul potrivit să primim o chemare, poate fi momentul în care avem cea mai mare nevoie de acea chemare. Oricând Domnul ne cere să slujim în orice chemare, fie că este o chemare ușoară sau una mai grea, El vede nevoile noastre. El ne oferă tăria de care avem nevoie și are binecuvântări pregătite să fie revărsate asupra noastră în timp ce slujim cu credincioșie.", "Există multe alte lucruri care ne împiedică să rămânem pe cărarea legămintelor. Indiferent care sunt, nu este niciodată prea târziu să ne întoarcem inimile către Tatăl Ceresc pentru a primi ajutor. Vârstnicul Paul V. Johnson ne-a învățat: „Când îl urmăm pe Satana, noi îi dăm lui putere. Când Îl urmăm pe Dumnezeu, El ne dă nouă putere”.", "Regele Beniamin, din Cartea lui Mormon, depune mărturie: „Aș dori ca voi să vă gândiți la starea binecuvântată și fericită a acelora care țin poruncile lui Dumnezeu. Căci iată, ei sunt binecuvântați în toate lucrurile, atât cele lumești, cât și cele spirituale; și dacă ei se mențin cu credință până la sfârșit, atunci sunt primiți în cer pentru ca să poată locui cu Dumnezeu într-o stare de fericire fără de sfârșit”.", "Soția mea spune că a noastră căsnicie ne înjugă împreună și, datorită acestui lucru, ea poate face lucruri pe care nu le putea face înainte. De exemplu, încă de când era tânără, îi era greu să se ducă afară în întuneric, dar nu îi mai este greu, deoarece eu merg cu ea. Ea este scundă și nu poate ajunge la rafturile de sus decât dacă folosește un scaun sau o scară, dar eu pot ajunge la lucrurile de pe rafturile de sus pentru ea, pentru că eu sunt mai înalt decât ea. Luarea jugului Salvatorului asupra noastră este ceva asemănător. Când ne înjugăm la El, putem face lucruri pe care nu le puteam face singuri, deoarece El poate face lucrurile pe care noi nu le putem face.", "Vârstnicul David A. Bednar a spus: „Când facem și ținem legăminte sacre, acest lucru ne înjugă la Domnul Isus Hristos și împreună cu El. În realitate, Salvatorul ne invită să ne încredem în El și să tragem împreună cu El, deși eforturile noastre cele mai bune sunt mici și nu pot fi comparate cu ale Lui. Pe măsură ce avem încredere în El și tragem poverile noastre împreună cu El în timpul călătoriei prin viața muritoare, jugul Său este cu adevărat bun și sarcina Sa este ușoară”.", "Președintele Nelson ne-a învățat, de asemenea, cele de mai jos.", "„Purtând jugul alături de Salvator înseamnă să aveți acces la tăria și puterea Sa mântuitoare”.", "„Răsplata pentru ținerea legămintelor cu Dumnezeu este puterea cerească – puterea care ne întărește pentru a rezista mai bine în fața încercărilor, ispitelor și suferințelor. Această putere ne face calea mai ușoară. Cei care trăiesc potrivit legilor superioare ale lui Isus Hristos au acces la puterea Sa superioară”.", "„[Ținerea legămintelor]… face, de fapt, viața mai ușoară! Fiecare persoană care face legăminte în bazinul de botez și în temple – și le ține– are acces sporit la puterea lui Isus Hristos”.", "Dragii mei frați și dragile mele surori, doriți să fiți fericiți? Rămâneți pe cărarea legămintelor. Viața dumneavoastră va fi mai ușoară, mai fericită și plină de bucurie. Salvatorul nostru ne invită: „Veniți la Mine, toți cei trudiți și împovărați, și Eu vă voi da odihnă”. El este Hristosul cel Viu. El duce poverile noastre și ne face viața mai ușoară. În numele lui Isus Hristos, amin."]}, {"name": "Dumnezeu vă cunoaște și vă iubește", "verses": ["Cu șase ani în urmă, familia noastră călătorea noaptea chiar pe lângă orașul Oxford. Așa cum se întâmplă adesea în cazul copiilor mici, a trebuit să ne oprim și am găsit un spațiu de servicii cu o mulțime de magazine și restaurante. Cu precizie, am ieșit în ordine din mașină, am folosit serviciile și ne-am întors, reluându-ne călătoria.", "Cincisprezece minute mai târziu, fiul nostru cel mai mare a adresat o întrebare importantă: „Unde este Jasper?”. Jasper stă singur în spatele mașinii. Am presupus că adormise sau că se ascundea sau ne juca o festă.", "Când fratele său a inspectat spatele mașinii mai îndeaproape, am descoperit că fiul nostru în vârstă de cinci ani nu era acolo. Inimile noastre s-au umplut de spaimă. Pe când ne întorceam la spațiul de servicii, L-am implorat pe Tatăl Ceresc ca Jasper să fie în siguranță. Am sunat la poliție și i-am informat despre situație.", "După 40 de minute, când am ajuns plini de îngrijorare, am găsit două mașini ale poliției în parcare, cu faruri care se aprindeau și se stingeau. În interiorul uneia dintre ele se afla Jasper, jucându-se cu butoanele. Nu voi uita niciodată bucuria pe care am simțit-o când am fost din nou împreună cu el.", "Multe dintre învățăturile transmise prin pilde ale Salvatorului se concentrează asupra adunării, restaurării sau străduinței de a găsi ceea ce a fost risipit sau pierdut. Printre acestea sunt pilda oii rătăcite, a leului pierdut sau a fiului risipitor.", "Pe măsură ce m-am gândit la acest incident cu Jasper de-a lungul anilor, am reflectat la identitatea divină și importanța copiilor lui Dumnezeu, puterea mântuitoare a lui Isus Hristos și dragostea perfectă a unui Tată din Cer care ne cunoaște pe dumneavoastră și pe mine. Sper să depun mărturie despre aceste adevăruri astăzi.", "În viață avem parte de încercări. Mulți oameni se simt copleșiți, singuri, izolați sau epuizați. Când lucrurile sunt dificile, putem simți că ne-am rătăcit sau am rămas în urmă. Cunoașterea că suntem cu toții copii ai lui Dumnezeu și membri ai familiei Sale eterne va readuce sentimentul că aparținem și avem un scop.", "Președintele M. Russell Ballard a împărtășit: „Există o identitate importantă pe care o avem cu toții acum și pentru totdeauna… Aceasta este că sunteți și ați fost întotdeauna fiu sau fiică a lui Dumnezeu… Înțelegerea acestui adevăr – înțelegerea lui reală și acceptarea lui – schimbă viața”.", "Nu înțelegeți greșit și nu subestimați cât de importanți sunteți pentru Tatăl dumneavoastră din Cer. Nu sunteți un rezultat accidental al naturii, un orfan al cosmosului sau rezultatul ecuației materie plus timp plus întâmplare. Acolo unde există un proiect, există un proiectant.", "Viața dumneavoastră are însemnătate și scop. Restaurarea continuă a Evangheliei lui Isus Hristos aduce lumină și înțelegere cu privire la identitatea dumneavoastră divină. Sunteți un copil preaiubit al Tatălui Ceresc. Dumneavoastră sunteți subiectul tuturor acelor pilde și învățături. Dumnezeu vă iubește atât de mult, încât L-a trimis pe Fiul Său să vă vindece, să vă salveze și să vă mântuiască.", "Isus Hristos a cunoscut natura divină și valoarea eternă ale fiecărei persoane. El a explicat cum cele două mari porunci de a-L iubi pe Dumnezeu și de a ne iubi aproapele reprezintă temelia tuturor poruncilor lui Dumnezeu. Una dintre responsabilitățile noastre divine este să avem grijă de cei aflați la nevoie. De aceea, în calitate de ucenici ai lui Isus Hristos, noi „[purtăm] greutățile unul altuia… [jelim] împreună cu cei care jelesc… [îi mângâiem] pe aceia care au nevoie să fie mângâiați”.", "Religia nu constă doar în relația noastră cu Dumnezeu; ci și în relația noastră unii cu alții. Vârstnicul Jeffrey R. Holland a explicat că termenul religie provine din cuvântul din latină religare, care înseamnă „a lega” sau, mai literal, „a lega din nou”. Astfel, „religia adevărată [este] legătura care ne unește cu Dumnezeu și unii de alții”.", "Cum ne comportăm unul cu altul contează cu adevărat. Președintele Russell M. Nelson ne învață: „Mesajul Salvatorului este clar: ucenicii Săi adevărați clădesc, înalță, încurajează, conving și inspiră”. Acest lucru este și mai important când semenii noștri călători se simt pierduți, singuri, uitați sau îndepărtați.", "Nu trebuie să privim departe pentru a găsi oameni care au probleme. Putem începe ajutând pe cineva din familia, congregația sau comunitatea noastră locală. Putem, de asemenea, să căutăm să alinăm suferințele celor 700 de milioane de oameni care trăiesc în sărăcie extremă sau ale celor 100 de milioane de oameni pe care persecuția, conflictele și violența din pricina identității îi forțează să-și părăsească propriile cămine. Isus Hristos este exemplul perfect de grijă față de cei nevoiași – cei flămânzi, străini, bolnavi, săraci, închiși. Lucrarea Sa este lucrarea noastră.", "Vârstnicul Gerrit W. Gong ne învață că „drumul către Dumnezeu, adesea, îl găsim împreună”. Prin urmare, episcopiile noastre trebuie să fie un refugiu pentru toți copiii lui Dumnezeu. Participăm pasiv la adunările Bisericii sau creăm, în mod activ, comunități al căror scop este de a preaslăvi, a ne aminti de Hristos și a ne păstori unul pe celălalt? Putem da ascultare sfatului președintelui Nelson de a judeca mai puțin, a iubi mai mult și a oferi dragostea pură a lui Isus Hristos prin cuvintele și faptele noastre.", "Ispășirea lui Isus Hristos este exprimarea supremă a dragostei Tatălui nostru Ceresc pentru copiii Săi. Cuvântul ispășire descrie aducerea „într-unul” a celor care s-au înstrăinat sau au fost separați.", "Misiunea Salvatorului nostru a fost de a oferi atât o cale de a ne întoarce la Tatăl Ceresc, cât și alinare în timpul călătoriei. Salvatorul știe, din experiența Sa, cum să ne sprijine în încercările vieții. Să nu faceți vreo greșeală, Hristos este Cel care ne salvează și Vindecătorul sufletului nostru.", "Când ne exercităm credința, El ne ajută să înaintăm prin greutăți. El continuă să facă invitația Sa plină de dragoste și milă:", "„Veniți la Mine, toți cei trudiți și împovărați, și Eu vă voi da odihnă.", "Luați jugul Meu asupra voastră, și învățați de la Mine… și veți găsi odihnă pentru sufletele voastre”.", "Metafora jugului este impresionantă. După cum a explicat președintele Howard W. Hunter: „Jugul era un dispozitiv care permitea ca «forța» unui al doilea animal să fie legată și combinată cu efortul unui singur animal, împărțind și reducând munca grea a sarcinii de îndeplinit. O povară care era copleșitoare sau, poate, imposibil de dus de către un singur animal putea fi purtată în mod egal și fără efort mare de două animale legate în același jug”.", "Președintele Nelson ne-a învățat: „Veniți la Hristos pentru a fi înjugați cu El și cu puterea Sa, astfel încât să nu duceți povara vieții singuri. Trageți povara vieții în jug alături de Salvatorul și Mântuitorul lumii”.", "Cum ne înjugăm alături de Salvator sau ne legăm de El? Vârstnicul David A. Bednar ne-a explicat:", "„Când facem și ținem legăminte sacre, acest lucru ne înjugă la Domnul Isus Hristos și împreună cu El. În realitate, Salvatorul ne invită să ne încredem în El și să tragem împreună cu El…", "Nu suntem niciodată singuri și nu trebuie să fim”.", "Celor împovărați, pierduți, confuzi le spun: Nu trebuie să faceți acest lucru singuri. Prin ispășirea lui Hristos și rânduielile Sale, puteți fi înjugați la El sau legați de El. El vă va oferi cu dragoste tăria și vindecarea de care aveți nevoie pentru a face față călătoriei care vă așteaptă. El este, mereu, refugiul împotriva furtunilor noastre.", "Să știți că Jasper este isteț, afectuos, inteligent și zgomotos. Dar cheia acestei povestiri este că el este al meu. El este fiul meu și îl iubesc mai mult decât va ști el vreodată. Dacă un tată pământean imperfect simte acest lucru față de copilul său, vă puteți imagina ce simte un Tată Ceresc perfect, glorificat și iubitor față de dumneavoastră?", "Dragii mei prieteni din generația care se ridică, generația Z și generația Alfa, vă rog să știți că, pentru credință, este nevoie de muncă. Trăim într-o perioadă în care, pentru mulți, doar „a vedea înseamnă a crede”. Credința poate fi dificilă și necesită alegeri. Dar rugăciunile primesc răspunsuri. Și răspunsurile pot fi simțite. Unele dintre cele mai reale lucruri din viață nu se văd; ele sunt simțite, cunoscute și trăite. Și ele sunt reale.", "Isus Hristos dorește să-L cunoașteți pe Tatăl dumneavoastră din Cer și să aveți o relație cu El. El ne-a învățat: „Care om dintre voi, având un fiu care stă afară și spune: Tată, deschide-ți casa ca să pot intra și să mănânc cu Tine, nu va spune: Intră, fiul Meu; căci ce am eu este al tău, și ce ai tu este al meu?”. Vă puteți gândi la o imagine mai personală și mai plină de dragoste a lui Dumnezeu Tatăl Veșnic?", "Sunteți copilul Său! Dacă vă simțiți pierdut, dacă aveți întrebări sau vă lipsește înțelepciunea, dacă aveți greutăți în circumstanțele dumneavoastră sau vă luptați cu disonanța spirituală, îndreptați-vă către El. Rugați-vă Lui pentru alinare, dragoste, răspunsuri și îndrumare. Oricare ar fi nevoia și oriunde v-ați afla, revărsați-vă inima către Tatăl dumneavoastră Ceresc. Pentru unele nevoi, puteți să urmați invitația președintelui Nelson: „Rugați-L să vă spună dacă este cu adevărat acolo – dacă vă cunoaște. Întrebați-L ce crede despre voi. Și, apoi, ascultați”.", "Dragi frați și surori, vă îndemn:", "să-L cunoașteți pe Tatăl dumneavoastră din Cer. El este perfect și iubitor;", "să cunoașteți cine este Isus Hristos. El este Salvatorul și Mântuitorul nostru. Legați-vă de El și legați-i și pe cei pe care-i iubiți;", "și să cunoașteți cine sunteți. Să vă cunoașteți adevărata identitate divină. Planul fericirii întocmit de Dumnezeu este în totalitate despre dumneavoastră. Dumneavoastră sunteți copilul Său prețios și aveți mare valoare. El vă cunoaște și vă iubește.", "Despre aceste adevăruri simple, dar esențiale, depun mărturie în numele lui Isus Hristos, amin."]}, {"name": "Ce mare va fi bucuria voastră", "verses": ["Dragi frați și surori, gândurile mele de astăzi sunt despre adunarea lui Israel, ceea ce președintele Russell M. Nelson numește „cel mai important lucru care se petrece pe pământ astăzi”. Nu există nimic care să se compare în amploare, în importanță, în măreție”.", "Adunarea este dovada supremă a faptului că „valoarea sufletelor este mare înaintea lui Dumnezeu”. Este atât de simplu. Îi adunăm pe copiii lui Dumnezeu în aceste zile din urmă pentru ca ei să poată avea „binecuvântări [revărsate asupra capetelor] lor” și promisiunile „[bogățiilor] eternității”. Prin urmare, pentru a-l aduna pe Israel avem nevoie de misionari – mult mai mulți decât cei care slujesc în prezent. Astăzi, mă adresez numeroșilor seniori cu experiență, membri ai Bisericii, care ar putea sluji ca misionari. Domnul are nevoie de dumneavoastră. Avem nevoie de dumneavoastră în New York și Chicago, Australia și Africa, Thailanda și Mexic și peste tot în lume.", "Permiteți-mi să vă duc înapoi în anul 2015. Eram membru nou chemat în Cvorumul celor Doisprezece Apostoli. Una dintre responsabilitățile minunate pe care le avem în calitate de apostoli este de a desemna misionari în câmpurile lor de muncă. În calitate de membru al Celor Șaptezeci, participasem la acest proces, dar, acum, în calitate de apostol, simțeam întreaga greutate a însărcinării. Am început prin a desemna, rugându-mă, un număr mare de tineri vârstnici și surori, unul câte unul, în misiuni din întreaga lume. Apoi, am trecut la cuplurile de misionari seniori. Erau zece pe listă. Nu prea multe. Surprins, l-am întrebat pe colegul meu de la Departamentul Misionari: „De câte avem nevoie în această săptămână pentru a acoperi cererile?”.", "El a răspuns: „De trei sute”.", "Acest moment de trezire mi-a rămas în minte: zece cupluri pentru a acoperi trei sute de cereri.", "Președintele Russell M. Nelson a încurajat cuplurile „să îngenuncheze și să-L întrebe pe Tatăl Ceresc dacă e timpul potrivit ca ei să slujească în misiune”. Dintre toate condițiile, a spus dânsul, „dorința de a sluji este cea mai importantă”.", "După cum spun scripturile: „Dacă doriți să-L slujiți pe Dumnezeu, voi sunteți chemați la această lucrare”. Această lucrare are întru totul legătură cu legea recoltei. În Ioan, citim: „Și cel ce seamănă și cel ce seceră să se bucure în același timp”.", "Am văzut legea recoltei împlinită în propria mea familie.", "Cu câțiva ani în urmă, eram în vizită la membri ai familiei când episcopul m-a rugat să fiu ultimul vorbitor în cadrul adunării de împărtășanie. Când coboram din prezidiu, o femeie s-a apropiat de mine împreună cu cei șapte copii ai ei și s-a prezentat ca fiind sora Rebecca Guzman.", "Ea a întrebat: „Vârstnice Rasband, îi cunoașteți pe Rulon și Verda Rasband?”.", "M-am bucurat și i-am răspuns: „Ei sunt părinții mei”.", "Puteți să vă dați seama ce a urmat. Cu permisiunea Rebeccăi, care este împreună cu membri ai familiei ei aici, în Centrul de conferințe, împărtășesc povestea familiei ei.", "Părinții mei, vârstnicul Rulon și sora Verda Rasband, slujeau în calitate de cuplu de misionari seniori în Misiunea Fort Lauderdale, Florida. Ei făceau prozelitism și, prin îndrumare divină, au bătut la ușa casei Rebeccăi. Ea era doar o adolescentă și îi plăcea să asculte muzica familiei Osmond, în special, pe prietenul nostru Donny – care este alături de noi astăzi. Ea ascultase interviurile lor din presă și aflase că erau membri ai Bisericii lui Isus Hristos a Sfinților din Zilele din Urmă. Simțea că era ceva diferit la ei și, gândindu-se că ar putea fi religia lor, Rebecca a petrecut doi ani cercetând crezurile Bisericii în biblioteca școlii. Așadar, când un cuplu drăguț a bătut la ușa familiei ei și s-a prezentat ca fiind un cuplu de misionari sfinți din zilele din urmă, ea a fost surprinsă.", "„Mama mi-a spus să scap de ei”, a scris Rebecca ulterior, „dar inima mea a spus: «Nu». M-am uitat la chipurile lor și am simțit atât de multă căldură și dragoste. Amintirea încă îmi aduce lacrimi în ochi și emoție profundă în inimă”.", "Rebecca i-a invitat înăuntru și părinții mei misionari i-au împărtășit un mesaj ei, celor două surori mai mici și, în pofida obiecțiilor ei, mamei ei.", "Rebecca mi-a spus: „Părinții dumneavoastră au fost minunați răspunzând la toate întrebările pe care le-am avut. Încă le pot vedea chipurile ca și cum ar fi fost învăluite de lumină. O îmbrățișam mereu pe mama dumneavoastră când pleca iar ea o ajuta întotdeauna pe mama să se simtă confortabil și respectată. Tatăl dumneavoastră avea mereu o sclipire în ochi când ne învăța despre Isus Hristos. El a încercat să-l includă pe tatăl meu în discuții și, în cele din urmă, l-a convins. Tatăl meu era bucătar la un club local și a început să gătească pentru părinții dumneavoastră, pregătind inclusiv plăcinta cu lămâie preferată a tatălui dumneavoastră”.", "Când vârstnicul și sora Rasband i-au cerut Rebeccăi și familiei ei să citească scriptura Cartea lui Mormon, Rebecca a citit-o în cinci zile. Ea a dorit să fie botezată imediat, dar ceilalți membri ai familiei ei nu erau pregătiți. După patru luni, Rebecca a insistat să fie botezată și să se alăture Bisericii adevărate. Ea a scris: „Fiecare fibră a sufletului meu știa că este adevărată”. În data de 5 aprilie 1979, misionarii au botezat-o pe Rebecca, în vârstă de 19 ani, pe mama ei și două surori. Tatăl meu a fost martor la botez.", "Când am întâlnit-o pe Rebecca și familia ei la Biserică, am făcut o fotografie cu familia ei. Am dus-o acasă la mama mea în vârstă și ea a ținut-o aproape de inima ei. Apoi mi-a spus: „Ronnie, aceasta este una dintre cele mai fericite zile din viața mea”.", "Reacția mamei mele mă face să adresez această întrebare seniorilor noștri: „Ce faceți în această etapă a vieții dumneavoastră?”. Există atât de multe moduri în care misionarii seniori pot face ceea ce nimeni altcineva nu poate face. Sunteți o forță remarcabilă a binelui, cu experiență în Biserică și pregătiți să-i încurajați și să-i salvați pe copiii lui Dumnezeu.", "Unii dintre dumneavoastră ar putea să gândească: „Dar cum să-i lăsăm pe nepoți? Ne-ar fi dor de evenimentele importante ale familiei, zilele de naștere, prieteni și chiar de animalele noastre de companie”. Dacă aș fi întrebat-o pe mama de ce ea și tata s-au dus în misiune, știu că ar fi spus: „Am nepoți. Doresc ca ei să știe că tatăl vostru și cu mine am slujit în misiune, am dorit să fim un exemplu pentru urmașii noștri și am fost binecuvântați, atât de binecuvântați”.", "În timp ce vizitam misiuni din întreaga lume, am văzut slujirea remarcabilă a legiunii noastre de misionari seniori. Este clar că ei sunt fericiți făcând „[voia] Domnului” și „lucrarea Domnului”.", "Pentru unii, și sperăm că pentru mii dintre dumneavoastră, slujirea cu timp deplin în misiune într-un alt colț al lumii va fi locul potrivit. Iar alții, ar putea prefera să slujească acasă într-o misiune de deservire a Bisericii. Din pricina problemelor de sănătate și a altor circumstanțe, există persoane care nu pot sluji. Înțelegem aceste situații și sper că veți putea găsi moduri de a-i sprijini pe cei care slujesc. Urmați sfatul profetului și rugați-vă pentru a ști ce dorește Domnul să faceți.", "Câmpurile misiunii din întreaga lume au nevoie de ajutorul dumneavoastră. Președintele Nelson a spus despre misionarii noștri seniori: „Sunt tineri în spirit, înțelepți și dornici să lucreze”.", "În câmpul misiunii, aveți multe ocazii: puteți sluji în birourile misiunilor sau în temple, îi puteți întări pe misionarii tineri, puteți sprijini ramuri mici, puteți lucra în centre FamilySearch sau în locuri istorice, puteți preda la institut, puteți oferi slujire umanitară, puteți lucra cu tineri adulți, puteți ajuta în centre pentru ocuparea forței de muncă sau în ferme ale Bisericii. Detaliile referitoare la modurile de a sluji, ce vi se potrivește cel mai bine, unde este nevoie de dumneavoastră și cum vă puteți pregăti să mergeți sunt abordate pe site-ul „Senior Missionary (Misionari seniori)”. Puteți, de asemenea, să discutați cu episcopul sau președintele dumneavoastră de ramură.", "Am chemat multe cupluri să slujească și am văzut cum lumina lui Hristos le-a umplut înfățișarea. La întoarcerea lor, ei au descris cum s-au apropiat mai mult de Domnul și unul de altul, simțind Spiritul Domnului revărsându-se asupra lor și știind că ei aduc o schimbare în bine. Cine nu ar dori acest lucru?", "O misiune poate fi cel mai important capitol din viața unui cuplu. Un titlu bun poate fi „Domnul meu va avea nevoie de mine”. Este posibil să fiți în locuri necunoscute; totuși, puterea Spiritului vă va face să vă simțiți ca acasă.", "Părinții mei și zeci de mii de cupluri de misionari care s-au întors din misiune și-au depus mărturia despre bucuria pe care au găsit-o în munca misionară. În scripturile din zilele din urmă, Domnul a spus: „Și dacă va fi ca voi să lucrați toate zilele propovăduind pocăința către acest popor și veți aduce chiar numai un suflet la Mine, ce mare va fi bucuria voastră cu el în împărăția Tatălui Meu”!", "Isaia ne-a oferit o descriere poetică a ceea ce înseamnă să slujești în „câmpul” misiunii. Scripturile ne spun: „[Câmpul] este lumea”. Acest mare profet din vechime a scris: „Da, veți ieși cu bucurie, și veți fi călăuziți în pace. Munții și dealurile vor răsuna de veselie înaintea voastră, și toți copacii din câmpie vor bate din palme”. Munții, dealurile, câmpiile și copacii pot fi asemănați cu președinții de misiuni, episcopii, conducătorii de districte, membrii și cei care caută adevărul, dar „ei nu știu unde să-l găsească”. Ei vor depune mărturie că misionarii seniori schimbă chiar peisajul cu mărturia lor despre Salvatorul și Mântuitorul nostru, Isus Hristos.", "În calitate de apostol al Domnului Isus Hristos, vă rog să slujiți ca misionari în adunarea lui Israel și poate chiar să mai slujiți încă o dată. Avem nevoie de dumneavoastră – avem nevoie de dumneavoastră. Vă suntem recunoscători vouă, seniorilor, pentru viața pe care ați trăit-o și pentru că ați fost exemple în căminele, episcopiile și țărușii dumneavoastră. Vă invit acum să vă luați cunoștințele și experiența, împreună cu mărturiile pe care le-ați dobândit în timp și să mergeți în misiune. Mă rog ca data viitoare când mă voi așeza să desemnez cupluri de seniori, sute dintre dumneavoastră să vă așteptați cu nerăbdare chemarea.", "De asemenea, vă promit că, pe măsură ce slujiți, veți simți dragostea Domnului în viața dumneavoastră, Îl veți cunoaște, El vă va cunoaște și „ce mare va fi bucuria voastră”. Slujirea dumneavoastră devotată pentru Isus Hristos vă va inspira și binecuvânta familia, nepoții și strănepoții. „Pacea și dragostea [vor fi] înmulțite” în viața lor în anii care vor urma. Vă promit. În numele lui Isus Hristos, amin."]}, {"name": "Caracteristici ale fericirii", "verses": ["Cu ani în urmă, în timpul unei călătorii de serviciu, am stat în avion lângă un bărbat din Olanda. Eram nerăbdător să vorbesc cu el, pentru că slujisem în Belgia și Olanda ca tânăr misionar.", "După ce am făcut cunoștință, el mi-a dat cartea de vizită pe care era consemnată denumirea unică a profesiei sale, „profesor de fericire”.  Am spus câteva cuvinte despre profesia lui uimitoare și am întrebat ce făcea un profesor de fericire. El a spus că îi învăța pe oameni cum să aibă o viață fericită stabilindu-și relații și scopuri cu însemnătate. Am spus: „Este minunat, dar ce-ar fi dacă i-ai putea învăța cum să continue aceste relații dincolo de mormânt și ai răspunde la alte întrebări ale sufletului, cum ar fi: «Care este scopul vieții», «Cum ne putem înfrânge slăbiciunile» și «Unde mergem după ce murim?»”. El a fost de acord că ar fi uluitor dacă am avea răspunsurile la acele întrebări și am avut plăcerea să-i împărtășesc că noi le avem.", "Astăzi, doresc să vorbesc despre câteva principii esențiale ale fericirii adevărate care par să nu fie înțelese de mulți în această lume derutantă, în care multe lucruri sunt interesante, dar puține sunt importante cu adevărat.", "Alma a învățat poporul din zilele sale: „Dar iată, v-am spus că vor fi multe lucruri care vor veni; și iată, există un singur lucru care este mai important decât toate celelalte – deoarece, iată, nu mai este mult pentru că Mântuitorul trăiește și va veni la poporul Său”.", "Această declarație este la fel de importanță și pentru noi astăzi, când ne gândim și ne pregătim pentru a Doua Venire a lui Hristos!", "De aceea, prima mea constatare este că a clădi pe temelia lui Isus Hristos este esențial pentru fericirea noastră. Aceasta este o temelie sigură, „o temelie pe care dacă oamenii zidesc, ei nu pot să cadă”. Făcând astfel, ne pregătim pentru încercările vieții, oricare ar fi ele.", "Cu mulți ani în urmă, am fost cu fiul nostru Justin într-o tabără de vară a cercetașilor. După ce activitățile au început, el a anunțat emoționat că el și prietenii lui voiau să câștige insigna de merit la tras cu arcul. Pentru aceasta, era necesar ca băieții să treacă un scurt test scris și să lovească ținta cu săgețile.", "Mi s-a strâns inima. În acea vreme, Justin era foarte fragil din cauza fibrozei chistice, o boală cu care se lupta încă de la naștere. Mă întrebam dacă putea să întindă coarda arcului destul de mult pentru a trimite săgeata la țintă.", "În timp ce el și prietenii lui s-au dus la clasa pentru arcași, eu m-am rugat în tăcere ca el să nu fie umilit în această experiență. După două ore de neliniște, l-am văzut urcând pe cărare către mine cu un zâmbet larg pe față. „Tată!”, a exclamat el. „Am primit insigna de merit! Am lovit în centru; a fost ținta de lângă mine, dar am lovit în centru!” Trăsese de coarda arcului cu toată puterea și lăsase săgeata să zboare fără a-i putea controla traiectoria. Cât îi sunt de recunoscător acelui instructor înțelegător, care nu a spus: „Îmi pare rău, ai greșit ținta!”. Ci, văzând limitele lui Justin și efortul său onest, el a răspuns cu bunătate: „Foarte bine!”.", "Așa va fi și pentru noi, dacă vom face tot ce vom putea pentru a-L urma pe Hristos și profeții Săi în pofida limitelor noastre. Dacă venim la El ținându-ne legămintele și pocăindu-ne de păcatele noastre, vom auzi cu bucurie lauda Salvatorului nostru: „Bine, rob bun și credincios”.", "Îmi depun mărturia despre divinitatea Salvatorului lumii și dragostea Sa mântuitoare și puterea Sa de a ne vindeca, întări și înălța când ne străduim, cu sinceritate, să venim la El. Altfel, nu există niciun mod prin care să urmăm mulțimea și, de asemenea, să ne îndreptăm spre Isus. Salvatorul a învins moartea, boala și păcatul și a asigurat o cale pentru ca, în cele din urmă, să devenim perfecți, dacă Îl urmăm cu toată inima.", "A doua mea constatare este că este esențial pentru fericirea noastră să ne aducem aminte că suntem fii și fiice ale unui Tată Ceresc iubitor. Cunoașterea și încrederea în această realitate schimbă totul.", "Cu mai mulți ani în urmă, călătorind cu avionul spre casă de la o însărcinare a Bisericii, sora Sabin și cu mine am stat chiar în spatele unui bărbat imens, care avea tatuată, pe partea din spate a capului său chel, o față mare, furioasă, precum și cifra 439.", "Când am aterizat, am spus: „Scuzați-mă, domnule. Vă supărați dacă vă întreb care este semnificația cifrei tatuate pe cap?” Nu am îndrăznit să întreb despre fața furioasă.", "El a spus: „Aceea sunt eu. Este cine sunt eu. Acel teritoriu, 219, îmi aparține”.", "Pe capul lui era, de fapt, cifra patru sute treizeci și nouă, așa încât am fost surprins că se înșelase, pentru că cifra era atât de importantă pentru el.", "M-am gândit cât de trist era că identitatea și stima de sine ale acestui om se bazau pe o cifră asociată teritoriului unei bande răufăcătoare. Mi-am spus: „Acest bărbat cu înfățișare dură a fost odată băiețelul cuiva, care încă mai avea nevoie să simtă că este prețuit și că aparține cuiva. Dacă ar fi știut cine era cu adevărat și cui aparținea cu adevărat, pentru că noi, toți, „am fost cumpărați cu un preț”.", "În filmul Prințul Egiptului, există o replică înțeleaptă: „Privește-ți viața prin ochii cerului”. Pe măsură ce cunoașterea descendenței noastre divine și potențialului nostru etern pătrunde adânc în sufletul nostru, vom putea să ne vedem viața, așa cum „vedem într-o oglindă, în chip întunecos” o perioadă scurtă, ca pe o aventură în desfășurare, pe care s-o folosim pentru a învăța și crește.", "A treia caracteristică a fericirii este să ne aducem aminte întotdeauna de valoarea unui suflet. Facem aceasta cel mai bine urmând îndemnul Salvatorului: „Să vă iubiți unii pe alții, cum v-am iubit Eu”.", "El ne-a învățat, de asemenea: „Ori de câte ori ați făcut aceste lucruri unuia dintre acești foarte neînsemnați frați ai Mei, Mie mi le-ați făcut”.", "Cartea Proverbele cuprinde acest sfat înțelept: „Nu opri o binefacere celui ce are nevoie de ea, când poți s-o faci”.", "Nu vom regreta niciodată că suntem prea buni. În ochii lui Dumnezeu, bunătatea este sinonimă cu măreția. O parte din a fi bun înseamnă a fi iertător și a nu critica.", "Cu mulți ani în urmă, tânăra noastră familie urma să vadă un film în cadrul serii în familie. Eram toți în mașină cu excepția unuia dintre fiii noștri și a soției mele, Valerie. Se întunecase deja și, în timp ce fiul nostru a deschis repede ușa și a alergat spre mașină, a lovit pe verandă, din întâmplare, ceea ce credea că era pisica noastră. Din nefericire pentru fiul nostru și soția mea, care era chiar în spatele lui, nu era pisica, ci un sconcs foarte nefericit, care le-a arătat că este astfel! Toți am revenit în casă, unde amândoi au făcut duș și și-au spălat părul cu suc de roșii, presupusul remediu sigur, pentru a elimina duhoarea sconcsului. Până când s-au curățat și și-au schimbat hainele, niciunul dintre noi nu mai simțea mirosul urât și am hotărât că, totuși, puteam merge la film.", "După ce ne-am așezat în spatele sălii, unul câte unul oamenii din jurul nostru au hotărât brusc să meargă să-și cumpere floricele. Totuși, când au revenit, niciunul nu și-a ocupat locul inițial.", "Râdem când ne amintim acea experiență, dar cum ar fi dacă toate păcatele noastre ar avea un miros urât? Cum ar fi dacă am simți mirosul necinstei, desfrâului, invidiei sau mândriei? Dacă slăbiciunile noastre ar ieși la iveală, am fi, sper, mai respectuoși și atenți cu alții și, la fel, ei cu noi, când fac și facem schimbările necesare în viața noastră. Îmi place să simt miros de tutun în biserică, pentru că arată că cineva încearcă să se schimbe. Ei au nevoie de brațele noastre primitoare.", "Președintele Russell M. Nelson a spus cu înțelepciune: „Unul dintre cele mai ușoare moduri de a identifica un adevărat ucenic al lui Isus Hristos este de a vedea cu câtă compasiune tratează acea persoană alți oameni”.", "Pavel a scris în Efeseni: „Dimpotrivă, fiți buni unii cu alții, miloși, și iertați-vă unul pe altul, cum v-a iertat și Dumnezeu pe voi în Hristos”.", "În calitate de ucenici ai lui Isus Hristos, ni se cere să ne încredem în Tatăl Ceresc și în Salvatorul nostru și să nu încercăm să-I înlocuim. Isus Hristos cunoaște perfect imperfecțiunile tuturor și le va judeca în mod perfect.", "A patra caracteristică a fericirii este să păstrăm o perspectivă eternă. Planul Tatălui nostru se întinde în eternități; este ușor să te concentrezi pe aici și acum și să uiți ce va fi de aici înainte.", "Am învățat această lecție într-un mod impresionat, cu ani în urmă, de la fiica noastră Jennifer, care avea, atunci, 16 ani. Urma să i se facă un dublu transplant de plămâni, prin care cei cinci lobi bolnavi ai plămânilor ei aveau să fie scoși complet și înlocuiți cu doi lobi sănătoși, mai mici, donați de doi uimitori prieteni creștini. Era o procedură extrem de riscantă și, totuși, în noaptea de dinaintea operației, Jennifer, cu forța celor 40 de kilograme pe care le avea, aproape mi-a predicat, spunând: „Nu te teme, tati! Mâine mă voi trezi cu plămâni noi sau mă voi trezi într-un loc mai bun. Oricare va fi situația, va fi grozav”. Aceasta este credința; aceasta este perspectiva eternă! Privind viața din perspectiva eternă primim claritate, alinare, curaj și speranță.", "Când a venit ziua mult-așteptată să-i fie scos tubul de respirat și să-i fie oprit ventilatorul care o ajutaseră pe Jennifer să respire, am așteptat cu nerăbdare să vedem dacă cei doi lobi mai mici ai ei aveau să funcționeze. După ce a inspirat prima oară, a început imediat să plângă. Observând îngrijorarea noastră, ea a exclamat repede: „E atât de bine să respiri”.", "Din acea zi, Îi mulțumesc Tatălui Ceresc dimineața și seara pentru că pot respira. Suntem înconjurați de nenumărate binecuvântări, pe care le putem considera cu ușurință drept cuvenite, dacă nu suntem atenți. Dimpotrivă, când nimic nu este considerat cuvenit și totul este apreciat, viața devine magică.", "Președintele Nelson a spus: „Fiecare nouă dimineață este un dar de la Dumnezeu. Chiar și aerul pe care îl respirăm este un împrumut plin de iubire de la El. El ne ocrotește zi după zi și ne susține clipă după clipă. Ca urmare, prima faptă nobilă a dimineții trebuie să fie a-I oferi o rugăciune umilă de recunoștință”.", "Aceasta mă aduce la a cincea și ultima constare, și anume că nu veți fi niciodată mai fericiți decât veți fi recunoscători.", "Domnul a declarat: „Și acela care primește toate lucrurile cu recunoștință va fi slăvit”. Probabil pentru că recunoștința dă naștere unei mulțimi de alte virtuți.", "Cum s-ar schimba cunoașterea noastră dacă, în fiecare dimineață, ne-am trezi doar cu binecuvântările pentru care am fost recunoscători în seara precedentă. A nu ne aprecia binecuvântările ar putea avea ca rezultat un sentiment de nemulțumire, care ne poate răpi bucuria și fericirea pe care le generează acea recunoștință. Cei din clădirea mare și spațioasă ne ispitesc să privim dincolo de limite, pierzând astfel, total, din vedere limitele.", "În realitate, cea mai mare fericire și binecuvântare a vieții muritoare va fi să aflăm cine devenim prin harul lui Dumnezeu pe măsură ce facem și ținem legăminte sacre cu El. Salvatorul nostru ne va îmbunătăți și perfecționa prin meritele sacrificiului Său ispășitor și El spune despre cei care doresc să-L urmeze: „Ei vor fi ai Mei în acea zi când voi veni să-Mi adun comorile”.", "Vă promit că, dacă ne clădim viața pe temelia lui Isus Hristos, ne prețuim adevărata identitate de fii și fiice ale lui Dumnezeu, ne aducem aminte de valoarea sufletului, ne păstrăm perspectiva eternă și mulțumim recunoscători pentru multele noastre binecuvântări, în special pentru invitația lui Hristos de a veni la El, noi putem găsi adevărata fericire pe care o căutăm în timpul aventurii noastre în această viață muritoare. Viața va continua să aibă încercările ei, dar noi vom putea să le înfruntăm mai bine pe fiecare cunoscând scopul și pacea datorită adevărurilor eterne pe care le înțelegem și potrivit cărora trăim.", "Depun mărturia mea despre realitatea lui Dumnezeu, Tatăl nostru iubitor, și a Fiului Său Preaiubit, Isus Hristos. Depun, de asemenea, mărturie despre profeții, văzătorii și revelatorii în viață. Ce binecuvântare este să primim sfat din cer prin ei! Așa cum Salvatorul a afirmat limpede: „Fie prin propriul Meu glas, fie prin glasul slujitorilor Mei, este același lucru”. În numele sacru al lui Isus Hristos, amin."]}, {"name": "Să fim umili pentru a accepta și a urma", "verses": ["În al cincilea capitol din Alma este adresată o întrebare introspectivă: „Puteți voi să spuneți în sinea voastră, dacă ați fi chemați să muriți chiar acum, că ați fost destul de umili?”. Această întrebare implică faptul că umilința este o cerință obligatorie pentru ca noi să fim pregătiți să ne întoarcem în prezența lui Dumnezeu.", "Tuturor ne place să credem că suntem suficient de umili, dar unele experiențe din viață ne fac să ne dăm seama că omul firesc și mândru este adesea destul de viu în noi.", "Cu ani în urmă, când cele două fiice ale noastre locuiau încă împreună cu noi, am hotărât să le arăt, lor și soției mele, departamentul de care eram responsabil în compania pentru care lucram.", "Scopul meu real era, așadar, să le arăt un loc în care, spre deosebire de căminul nostru, toți făceau exact ce le ceream să facă fără să-mi adreseze întrebări. Când am ajuns la poarta din față, care se deschidea de obicei automat când mașina mea se apropia, am fost surprins că nu s-a deschis de data aceasta. În schimb, un paznic, pe care nu-l mai văzusem în viața mea, a venit la mașină și mi-a cerut legitimația de serviciu.", "I-am spus că niciodată nu am avut nevoie de o legitimație pentru a intra pe proprietate cu mașina mea și, apoi, i-am adresat întrebarea clasică, a unei persoane pline de mândrie: „Știți cu cine vorbiți?”.", "La care el a răspuns: „Ei bine, din moment ce nu aveți legitimația de serviciu, nu pot ști cine sunteți și, atât timp cât sunt la această poartă, nu vi se va permite să intrați în incintă fără o identificare corespunzătoare”.", "M-am gândit să privesc în oglinda retrovizoare pentru a vedea reacția fiicelor mele la toate acestea, dar știam că ele savurau fiecare secundă a acelui moment! Soția mea, care era lângă mine, își arăta prin mișcarea capului dezaprobarea față de comportamentul meu. Ultima mea soluție, apoi, a fost să-i cer scuze paznicului și să spun că îmi pare foarte rău pentru că l-am tratat atât de rău. „Sunteți iertat”, a spus el, „dar fără o legitimație de serviciu, nu veți intra astăzi!”.", "Atunci, foarte încet, am condus mașina înapoi spre casă, pentru a-mi lua legitimația, învățând această lecție prețioasă: când alegem să nu fim umili, sfârșim prin a fi umiliți.", "În Proverbe, citim: „Mândria unui om îl coboară, dar cine este smerit cu duhul capătă cinste”. Pentru a ne dezvolta umilința, trebuie să înțelegem ce înseamnă aceasta, cu adevărat, în contextul Evangheliei.", "Unii oameni confundă faptul de a fi umili cu alte lucruri precum, de exemplu, faptul de a fi săraci. Dar, de fapt, există mulți oameni care sunt săraci și mândri și, de asemenea, mulți care sunt bogați și, totuși, umili. Alții care sunt foarte timizi sau au o stimă de sine scăzută pot avea o aparență exterioară de umilință, dar în interiorul lor să fie, uneori, plini de mândrie.", "Atunci, ce este umilința? Potrivit manualului Predicați Evanghelia Mea, este „dorința de a te supune voii Domnului… Este dorința de a fi învățat… Este un catalizator vital pentru creșterea spirituală”.", "Cu siguranță, există multe ocazii pentru noi, toți, de a ne îmbunătăți această însușire asemănătoare celei a lui Hristos. Aș dori să analizez, în primul rând, cât de umili am fost, sau ar trebui să fim, în ceea ce privește urmarea sfaturilor profetului nostru. Ceea ce urmează ar putea fi un test scurt pentru fiecare dintre noi.", "Folosim denumirea completă a Bisericii în toate interacțiunile noastre? Președintele Russell M. Nelson a spus: „Îndepărtarea numelui Domnului din Biserica Domnului este o victorie majoră a lui Satana”.", "Îl lăsăm pe Dumnezeu să aibă întâietate în viața noastră acceptând invitația foarte concretă a profetului nostru? „Astăzi, fac un apel la membrii noștri de pretutindeni să fie primii care abandonează atitudinile și faptele care aduc prejudicii”.", "Biruim noi lumea încrezându-ne în doctrina lui Hristos mai mult decât în filosofiile omului, așa cum ne-a învățat profetul nostru?", "Am devenit împăciuitori spunând lucruri pozitive oamenilor și, de asemenea, despre ei? Președintele Nelson ne-a învățat următoarele în cadrul ultimei conferințe generale: „«Dacă este ceva… virtuos, vrednic de iubit, care are bună reputație sau este demn de laudă», pe care îl putem spune despre o altă persoană – fie când este de față, fie când nu este – acesta ar trebui să fie standardul nostru de comunicare”.", "Acestea sunt instrucțiuni simple, dar puternice. Aduceți-vă aminte, tot ce trebuiau să facă oamenii lui Moise pentru a fi vindecați era să privească spre șarpele de alamă pe care el îl ridicase. Dar, „datorită simplității acestei căi sau a ușurinței ei, mulți au fost aceia care au pierit”.", "În timpul acestei conferințe, am auzit și vom auzi sfaturile de încredere ale profeților și apostolilor noștri. Este o ocazie perfectă de a dezvolta umilința și a lăsa ca opiniile noastre puternice să fie înghițite de o convingere și mai puternică despre faptul că Domnul chiar vorbește prin acești conducători aleși.", "Mai presus de toate, în dezvoltarea umilinței, trebuie, de asemenea, să înțelegem și să acceptăm că nu suntem capabili să ne biruim încercările sau să ne atingem potențialul deplin doar prin propriile eforturi. Vorbitorii motivaționali, scriitorii, instructorii și formatorii de opinii din lume, în special de pe platformele digitale, vor spune că totul depinde doar de noi și de faptele noastre. Lumea crede în brațul de carne.", "Dar, prin Evanghelia restaurată, noi am învățat că depindem foarte mult de bunăvoința Tatălui Ceresc și de ispășirea Salvatorului nostru, Isus Hristos, „căci noi știm că, după ce am făcut tot posibilul, numai prin har suntem salvați”. De aceea este atât de important să facem legăminte cu Dumnezeu și să le ținem, deoarece făcând astfel vom avea acces deplin la puterea vindecătoare, care ne întărește și ne perfecționează a lui Isus Hristos prin ispășirea Sa.", "Participarea săptămânală la adunarea de împărtășanie și preaslăvirea cu regularitate în templu pentru a participa la rânduieli și a primi și reînnoi legăminte sunt un semn că recunoaștem dependența noastră de Tatăl Ceresc și de Salvatorul nostru, Isus Hristos. Acestea vor invita puterea Lor în viața noastră pentru a ne ajuta în toate problemele noastre și, în cele din urmă, să umplem măsura creației noastre.", "Nu cu mult timp în urmă, nivelul meu de umilință și de înțelegere a dependenței mele de Domnul a fost încă o dată testat. Eram într-un taxi ducându-mă spre aeroport pentru a prinde un zbor scurt spre un loc în care trebuia rezolvată o situație foarte dificilă. Șoferul de taxi, care nu era membru al Bisericii, m-a privit în oglindă și a spus: „Pot să-mi dau seama că nu sunteți bine astăzi!”.", "„Puteți să vă dați seama?”, am întrebat eu.", "„Desigur”, mi-a răspuns el. Apoi, a spus ceva de genul: „Aveți o aură foarte negativă în jurul dumneavoastră!”.", "I-am explicat că trebuia să rezolv o situație foarte complicată, după care el m-a întrebat: „Ați făcut tot ce v-a stat în putință pentru a rezolva acest lucru?”.", "I-am răspuns că făcusem tot ce am putut.", "Apoi, el a spus ceva ce nu am uitat niciodată: „Atunci lăsați totul în mâinile lui Dumnezeu și totul se va rezolva”.", "Mărturisesc că am fost tentat să-l întreb: „Știți cu cine vorbiți?”. Dar nu am făcut-o! Ceea ce am făcut a fost să mă umilesc înaintea Domnului pe parcursul acelei ore de zbor, rugându-mă să primesc ajutor divin. Când am coborât din avion, am aflat că situația dificilă care trebuia rezolvată era deja în ordine și că prezența mea nici măcar nu mai era necesară.", "Dragi frați și surori, porunca, invitația și promisiunea din partea Domnului este clară și liniștitoare: „Fii umil; și Domnul, Dumnezeul tău, te va conduce de mână și îți va răspunde la rugăciunile tale”.", "Fie ca noi să fim destul de umili pentru a urma sfaturile profeților noștri și a accepta că numai Dumnezeu și Isus Hristos ne pot transforma – prin rânduieli și legăminte primite în Biserica Sa – în cea mai bună versiune a noastră în această viață și, într-o zi, să ne facă perfecți în Hristos! În numele lui Isus Hristos, amin."]}, {"name": "Să privim familia lui Dumnezeu prin lentile ce ne oferă imaginea de ansamblu", "verses": ["Când mezina noastră, Berkeley, era mică, am început să folosesc ochelari pentru citit – de genul celor care măresc și amplifică totul. Într-o zi, în timp ce stăteam împreună și citeam o carte, m-am uitat la ea cu dragoste, dar și cu tristețe deoarece, dintr-o dată, părea a fi mai mare. Am gândit: „Când s-a scurs timpul? Este atât de mare!”.", "Când mi-am ridicat ochelarii pentru a-mi șterge o lacrimă, mi-am dat seama: „Ei – ea nu este mai mare; pare așa din cauza ochelarilor! Nu-ți face griji!”.", "Uneori, tot ceea ce putem vedea este acea imagine apropiată și mărită a celor pe care îi iubim. În această seară, vă invit să micșorați imaginea și să priviți printr-o lentilă diferită – o lentilă eternă care se concentrează asupra imaginii de ansamblu, asupra poveștii dumneavoastră mai importante.", "În timpul primelor misiuni ale omenirii în spațiu, rachetele fără echipaj uman nu aveau ferestre. Dar, în timpul misiunii Apollo 8 pe Lună, astronauții au avut una. În timp ce pluteau în spațiu, au fost foarte impresionați să vadă Pământul și au realizat această imagine spectaculoasă, captând atenția întregii lumi! Acei astronauți au avut parte de o experiență atât de impresionantă, încât i s-a dat numele de efectul imaginii de ansamblu.", "NASA", "Faptul de a privi dintr-o perspectivă nouă schimbă totul. Un călător în spațiu a spus că „lucrurile sunt reduse la o dimensiune care te face să crezi că totul este gestionabil… Putem face aceasta! Pace pe pământ – nicio problemă. Le oferă oamenilor acel gen de energie… acel gen de putere”.", "Ca oameni, noi vedem lucrurile dintr-o perspectivă pământească, dar Dumnezeu vede măreața imagine de ansamblu a universului. El vede toată creația, pe noi, toți, și este plin de speranță.", "Este posibil să începem să vedem așa cum vede Dumnezeu, chiar dacă trăim pe fața acestei planete – să avem acest sentiment al imaginii de ansamblu? Cred că, prin ochiul credinței, putem să micșorăm imaginea și să ne privim pe noi și familiile noastre cu speranță și bucurie.", "Scripturile confirmă acest lucru. Moroni vorbește despre cei a căror credință era „nespus de puternică”, astfel încât ei „într-adevăr au văzut… cu ochiul credinței, și ei au fost bucuroși”.", "Cu ochiul concentrat asupra Salvatorului, ei au simțit bucurie și au știut acest adevăr: datorită lui Hristos, totul poate fi rezolvat. Toate lucrurile de care dumneavoastră și dumneavoastră și dumneavoastră sunteți îngrijorați – toate vor fi bine! Iar cei care privesc cu ochiul credinței pot simți că toate vor fi bine chiar acum.", "Am trecut printr-o perioadă dificilă în ultimul an de liceu, când nu făceam alegeri prea bune. Îmi amintesc că am văzut-o pe mama plângând și m-am întrebat dacă o dezamăgisem. La acel moment, mi-am făcut griji că lacrimile ei însemnau că își pierduse speranța în ceea ce mă privește și că, dacă nu avea speranță în ceea ce mă privește, poate că nu exista o cale de întoarcere.", "Dar tatăl meu avea multă experiență în micșorarea imaginii și în a avea o perspectivă mai cuprinzătoare. El învățase din experiență că îngrijorarea seamănă mult cu dragostea, dar nu este același lucru. El a folosit ochiul credinței pentru a vedea că totul se va rezolva iar abordarea sa plină de speranță m-a schimbat.", "Când am absolvit liceul și am mers la UBY, tatăl meu mi-a trimis scrisori, amintindu-mi cine eram. El a devenit susținătorul meu și toată lumea are nevoie de un susținător: cineva care nu îți spune: „Nu alergi suficient de repede”, îți amintește cu dragoste că poți.", "Tatăl meu s-a purtat ca Lehi în visul lui. Asemenea lui Lehi, știa că nu trebuie să alergi după cei dragi ai tăi care par că s-au pierdut. „Stai acolo unde ești și cheamă-i. Mergi la pom, rămâi la pom, continuă să mănânci din fruct și, cu zâmbetul pe buze, continuă să-i chemi pe cei pe care îi iubești și să arăți prin exemplu că a mânca din fruct este un lucru ce aduce fericire”!", "Vizualizarea acestei imagini m-a ajutat în momentele dificile în care eram la pom mâncând din fruct și plângând pentru că eram îngrijorată; și sincer, cât de util este acest lucru? În schimb, să alegem speranța – speranța în Creatorul nostru și unii în alții, ceea ce ne alimentează capacitatea de a fi mai buni decât suntem acum.", "La scurt timp după moartea vârstnicului Neal A. Maxwell, un reporter l-a întrebat pe fiul său ce îi va lipsi cel mai mult. El a spus că cinele în casa părinților săi, deoarece întotdeauna pleca de acolo cu sentimentul că tatăl său credea în el.", "Era cam pe vremea când copiii noștri adulți au început să vină acasă, cu soții sau soțiile lor, duminica la cină. În timpul săptămânii, făceam liste în mintea mea cu lucruri pe care le puteam spune lor duminica, cum ar fi: „Poate încercați să ajutați mai mult cu copiii când sunteți acasă” sau „Nu uitați să fiți buni ascultători”.", "Când am citit afirmația fratelui Maxwell, am aruncat listele și am redus la tăcere acel glas critic, astfel că, atunci când îmi vedeam copiii adulți pentru un scurt timp în fiecare săptămână, mă concentram asupra multor lucruri pozitive pe care le făceau deja. Când fiul nostru mai mare, Ryan, a decedat câțiva ani mai târziu, îmi amintesc că am fost recunoscătoare că timpul petrecut împreună a fost mai fericit și mai pozitiv.", "Înainte de a interacționa cu o persoană dragă, ne putem adresa întrebarea: „Este ceea ce urmează să fac sau să spun util sau supărător?”. Cuvintele noastre sunt una dintre superputerile noastre, iar membrii familiei sunt asemenea tablelor de scris, stând în fața noastră spunând: „Scrie ce crezi despre mine!”. Aceste mesaje, fie intenționate, fie neintenționate, trebuie să fie pline de speranță și încurajatoare.", "Datoria noastră nu este de a învăța pe cineva care trece printr-o perioadă grea că este slab sau dezamăgitor. Uneori ne simțim îndemnați să corectăm, dar, haideți ca, de cele mai multe ori, să le spunem celor dragi, în moduri rostite și nerostite, mesajele pe care tânjesc să le audă: „Familia noastră este întreagă și completă pentru că tu faci parte din ea. Vei fi iubit tot restul vieții tale – indiferent de situație”.", "Uneori, avem nevoie de empatie mai mult decât de sfaturi; de a asculta mai mult decât de a ține o prelegere; de cineva care ascultă și se întreabă: „Cum ar trebui să mă simt eu ca să spun ceea ce tocmai au spus ei?”.", "Aduceți-vă aminte că familiile sunt un laborator dat de Dumnezeu în care încercăm să înțelegem lucrurile, așadar pașii greșiți și calculele greșite nu sunt doar posibile, ci probabile. Și nu ar fi interesant dacă, la sfârșitul vieții noastre, am putea vedea că acele relații, chiar acele momente de încercare, ar fi tocmai lucrurile care ne-au ajutat să devenim mai asemănători Salvatorului nostru? Fiecare interacțiune dificilă este o ocazie de a învăța cum să iubim în mod mai profund – în modul în care iubește Dumnezeu.", "Haideți să micșorăm imaginea pentru a vedea relațiile de familie ca pe un mijloc puternic care ne învață lecțiile pe care am venit aici să le învățăm în timp ce ne întoarcem către Salvator.", "Să recunoaștem că, într-o lume decăzută, nu există nicio modalitate de a fi un soț sau o soție, un părinte, un fiu sau o fiică, un nepot sau o nepoată, un mentor sau un prieten perfect, dar există un milion de modalități de a fi unul bun. Să rămânem la pom, să luăm din dragostea lui Dumnezeu și să o împărtășim. Ridicându-i pe cei din jurul nostru, ne înălțăm împreună.", "Din nefericire, amintirea faptului de a mânca din fruct nu este suficientă; trebuie să luăm din nou și din nou în moduri care să ne regleze lentilele și să ne conecteze la imaginea de ansamblu cerească – deschizând scripturile, care sunt pline de lumină, pentru a alunga întunericul, stând în genunchi până când rugăciunea noastră obișnuită devine puternică. Acesta este momentul în care inima se înmoaie și începem să vedem așa cum vede Dumnezeu.", "În aceste zile din urmă, poate că cea mai mare lucrare pe care o facem va fi cu cei dragi nouă – oameni buni care trăiesc într-o lume ticăloasă. Speranța noastră schimbă modul în care ei se văd pe ei înșiși și cine sunt cu adevărat. Și, prin această lentilă a dragostei, ei vor vedea cine vor deveni.", "Dar dușmanul nu dorește ca noi sau cei dragi să ne întoarcem împreună acasă. Și, deoarece trăim pe o planetă care este legată de timp și de un număr limitat de ani, el încearcă să perpetueze în noi un sentiment foarte real de panică. Este greu de observat, când imaginea noastră este mărită, că direcția noastră contează mai mult decât viteza noastră.", "Nu uitați: „Dacă vreți să mergeți repede, mergeți singuri. Dacă vreți să mergeți departe, mergeți împreună”. Din fericire, Dumnezeul pe care Îl preaslăvim nu este condiționat de timp. El vede cine sunt cu adevărat cei dragi nouă și cine suntem noi cu adevărat. Așa că El este răbdător cu noi, sperând că și noi vom fi răbdători unii cu alții.", "Recunosc că sunt momente în care Pământul, căminul nostru temporal, pare a fi o insulă a întristării – momente în care am un ochi al credinței iar celălalt ochi plânge. Cunoașteți acest sentiment?", "L-am simțit marți.", "Putem, în schimb, să alegem atitudinea plină de credință a profetului nostru atunci când el promite miracole în familiile noastre? Dacă facem aceasta, bucuria noastră va crește, chiar dacă problemele cresc. El promite că putem trăi acum experiența efectului imaginii de ansamblu, indiferent de circumstanțele noastre.", "A avea acest ochi al credinței acum este o redobândire sau un ecou al credinței pe care am avut-o înainte de a veni pe această planetă. Ea trece dincolo de incertitudinea de moment, permițându-ne „să facem cu voioșie toate lucrurile care stau în puterea noastră; și atunci, putem sta neclintiți”.", "Există ceva dificil în viața dumneavoastră acum, ceva ce sunteți îngrijorați că nu poate fi rezolvat? Fără ochiul credinței, am putea avea impresia că Dumnezeu a pierdut controlul asupra lucrurilor. Este acest lucru adevărat?", "Sau poate că teama dumneavoastră cea mai mare este că veți trece prin această perioadă grea de unul singur, dar aceasta ar însemna că Dumnezeu v-a abandonat. Este acest lucru adevărat?", "Mărturia mea este că Salvatorul are capacitatea, datorită ispășirii Sale, de a transforma orice coșmar prin care treceți într-o binecuvântare. El ne-a promis „cu un legământ imuabil” că, pe măsură ce ne străduim să-L iubim și să-L urmăm, „toate lucrurile pe care [noi] le-am suferit vor lucra împreună spre binele [nostru]”. Toate lucrurile.", "Și, pentru că suntem copii ai legământului, putem cere acum acest sentiment de speranță!", "Deși familiile noastre nu sunt perfecte, ne putem perfecționa dragostea față de alții până când ea devine o dragoste constantă, neschimbătoare, orice fel de dragoste – acea dragoste care susține schimbarea și permite creșterea și întoarcerea.", "Este lucrarea Salvatorului de a-i aduce înapoi pe cei dragi ai noștri. Este lucrarea Sa și timpul ales de El. Lucrarea noastră este să oferim speranță și o inimă la care să se poată întoarce acasă. „Noi nu avem nici autoritatea [lui Dumnezeu] de a condamna, nici puterea Sa de a mântui, ci am fost autorizați să exercităm dragostea Sa”. Președintele Nelson ne-a învățat, de asemenea, că ceilalți au nevoie de dragostea noastră mai mult decât de judecata noastră. „Ei trebuie să simtă dragostea pură a lui Isus Hristos reflectată în cuvintele și faptele [noastre]”.", "Dragostea schimbă inima. Este cea mai pură motivație dintre toate, iar ceilalți o pot simți. Fie ca noi să credem cu tărie aceste cuvinte profetice rostite acum 50 de ani: „Niciun cămin nu este un eșec dacă nu renunță să continue să încerce”. Cu siguranță, cei care iubesc cel mai mult și pentru o perioadă mai lungă câștigă!", "În familiile de pe pământ, facem doar ceea ce Dumnezeu a făcut cu noi, arătând calea și sperând că cei dragi ai noștri vor merge în acea direcție, știind că pot alege drumul pe care să călătorească.", "Și, când vor trece de cealaltă parte a vălului și se vor apropia de acea „atracție gravitațională” plină de dragoste a căminului lor ceresc, cred că acesta le va fi familiar datorită modului în care au fost iubiți aici.", "Haideți să folosim acele lentilele ce oferă imaginea de ansamblu și să vedem oamenii pe care îi iubim și alături de care trăim ca pe niște prieteni cu care avem multe în comun pe această planetă frumoasă.", "Dumneavoastră și cu mine? Noi putem face aceasta! Putem rămâne puternici și spera în continuare! Putem sta lângă pom și lua din fruct cu zâmbetul pe buze, lăsând lumina lui Hristos din ochii noștri să devină ceva pe care ceilalți se pot baza în clipele lor cele mai întunecate. Pe măsură ce vor vedea lumina manifestată în înfățișarea noastră, vor fi atrași de ea. Apoi, îi putem ajuta să-și concentreze din nou atenția asupra sursei originale de dragoste și lumină, „Luceafărul strălucitor de dimineață”, Isus Hristos.", "Depun mărturie că acestea – toate acestea – se vor rezolva mult mai bine decât ne-am putea imagina vreodată! Cu ochiul credinței îndreptat către Isus Hristos, fie ca noi să vedem că totul va fi bine în cele din urmă și să simțim că totul va fi bine chiar acum. În numele lui Isus Hristos, amin."]}, {"name": "Frați și surori în Hristos", "verses": ["Dragii mei prieteni, am avut astăzi sesiuni minunate ale conferinței. Toți am simțit Spiritul Domnului și dragostea Sa prin mesajele minunate împărtășite de conducătorii noștri. Mă simt privilegiat să mă adresez dumneavoastră în această seară în calitate de ultimul vorbitor din cadrul acestei sesiuni. Mă rog ca Spiritul Domnului să continue să rămână cu noi în timp ce ne bucurăm împreună ca adevărați frați și surori în Hristos.", "Dragul nostru profet, Russell M. Nelson, a declarat: „Astăzi, fac un apel la membrii noștri de pretutindeni să fie primii care abandonează atitudinile și faptele care aduc prejudicii. Vă rog să arătați respect față de toți copiii lui Dumnezeu”. Ca Biserică mondială și în continuă creștere, urmarea acestei invitații din partea profetului nostru este o condiție necesară pentru a clădi împărăția Salvatorului în fiecare națiune a lumii.", "Evanghelia lui Isus Hristos ne învață că noi, toți, suntem fii și fiice de spirit ai unor Părinți Cerești care ne iubesc cu adevărat și că am trăit ca familie în prezența lui Dumnezeu înainte de a ne naște pe acest pământ. Evanghelia ne învață, de asemenea, că noi, toți, suntem creați după chipul și asemănarea lui Dumnezeu. Prin urmare, suntem egali înaintea Sa, căci El „a făcut ca toți oamenii, ieșiți dintr-unul singur, să locuiască pe toată fața pământului”. De aceea, noi, toți, avem natură, moștenire și potențial divine, pentru că este „un singur Dumnezeu și Tată al tuturor, care este mai presus de toți, care lucrează prin toți și care este în [noi,] toți”.", "În calitate de ucenici ai lui Hristos, suntem invitați să ne mărim credința în și dragostea față de natura noastră spirituală de frați și surori prin a ne lega, cu sinceritate, inimile în unitate și dragoste, indiferent de diferențele dintre noi, crescându-ne astfel capacitatea de a promova respectul pentru demnitatea tuturor fiilor și fiicelor lui Dumnezeu.", "Nu a fost aceasta exact situația în care s-a aflat poporul lui Nefi timp de aproape două secole după ce Hristos le-a slujit?", "„Și cu siguranță nu a putut să fie niciun popor mai fericit printre toate popoarele care au fost făcute de către mâna lui Dumnezeu…", "Nu era niciun lamanit sau vreun fel de –iți; ci ei cu toții erau ca unul singur, copiii lui Hristos și moștenitorii împărăției lui Dumnezeu.", "Și cât erau ei de binecuvântați!”.", "Președintele Nelson a subliniat și mai mult importanța faptului de a da dovadă de demnitate și respect față de semenii noștri când a declarat: „Creatorul nostru, al tuturor, ne cheamă pe fiecare să abandonăm atitudinile pline de prejudecată față de orice grup de copii ai lui Dumnezeu. Oricare dintre noi care are prejudecăți față de altă rasă trebuie să se pocăiască… Se cuvine ca noi, fiecare în parte, să facem tot ce putem în sferele noastre de influență pentru a păstra demnitatea și respectul pe care le merită fiecare fiu sau fiică a lui Dumnezeu”. În realitate, demnitatea umană presupune respect față de diferențele dintre noi.", "Având în vedere legătura sacră care ne unește cu Dumnezeu în calitate de copii ai Săi, această îndrumare profetică oferită de președintele Nelson este, fără îndoială, un pas fundamental spre clădirea de punți de înțelegere și nu spre ridicarea de ziduri de prejudecată și separare între noi. Dar, așa cum Pavel i-a avertizat pe efeseni, trebuie să recunoaștem că, pentru a îndeplini acest scop, este nevoie să depunem un efort individual și colectiv pentru a acționa cu smerenie, blândețe și îndelungă răbdare unii față de alții.", "Există o poveste despre un rabin iudeu care se bucura de răsăritul soarelui împreună cu doi prieteni. El i-a întrebat: „Cum știți că noaptea s-a terminat și a început o nouă zi?”.", "Unul dintre ei a răspuns: „Când privești spre est și poți deosebi o oaie de o capră”.", "Celălalt a răspuns: „Când privești spre orizont și distingi un măslin de un smochin”.", "Apoi, ei s-au întors către rabinul înțelept și i-au adresat aceeași întrebare. După o lungă cugetare, el a răspuns: „Când poți privi spre est și vezi chipul unei femei sau chipul unui bărbat și poți spune: «Ea este sora mea; el este fratele meu»”.", "Dragii mei prieteni, vă pot asigura că lumina unei zile noi strălucește mai puternic în viața noastră când îi vedem și îi tratăm pe semenii noștri cu respect și demnitate, ca pe frații noștri adevărați și surorile noastre adevărate în Hristos.", "În timpul slujirii Sale pe pământ, Isus a fost un exemplu perfect al acestui principiu când El „umbla din loc în loc [și] făcea bine” tuturor oamenilor, invitându-i să vină la El și să aibă parte de bunătatea Sa, indiferent de originea lor, de clasa lor socială sau de caracteristicile lor culturale. El a slujit, a vindecat și a fost întotdeauna atent la nevoile fiecăruia, în special ale celor care, pe vremea aceea, erau considerați diferiți, erau subestimați sau excluși. El nu a respins pe nimeni, ci i-a tratat cu echitate și dragoste, căci El i-a văzut ca frați și surori ale Sale, fiii și fiicele Aceluiași Tată.", "Una dintre cele mai remarcabile ocazii în care s-a întâmplat acest lucru a fost când Salvatorul a călătorit în Galilea, alegând în mod intenționat drumul care trecea prin Samaria. Isus a hotărât atunci să stea lângă fântâna lui Iacov pentru a Se odihni. În timp ce era acolo, o femeie samariteană s-a apropiat pentru a-și umple urciorul cu apă. În omnisciența Sa, Isus i S-a adresat spunând: „Dă-Mi să beau”.", "Această femeie a fost uimită că un iudeu îi cerea ajutor unei femei samaritene și și-a exprimat surprinderea spunând: „«Cum Tu, iudeu, ceri să bei de la mine, femeie samariteană?» – Iudeii, în adevăr, n-au legături cu samaritenii”.", "Dar Isus, neținând seama de tradițiile îndelung păstrate de animozitate dintre samariteni și iudei, i-a slujit cu dragoste acestei femei, ajutând-o să înțeleagă Cine era El cu adevărat, adică Mesia, care avea să spună toate lucrurile și a Cărui venire ea o aștepta. Efectul acestei slujiri înduioșătoare a făcut-o pe femeie să alerge în cetate pentru a le spune oamenilor ce se întâmplase, zicând: „Nu cumva este acesta Hristosul?”.", "Am compasiune profundă față de cei care au fost tratați necorespunzător, subestimați sau persecutați de oameni insensibili și nechibzuiți, deoarece, pe parcursul vieții mele, am asistat în mod direct la suferința pe care o îndură oameni buni fiind judecați sau respinși pentru că s-a întâmplat să vorbească, să arate sau să trăiască diferit. De asemenea, simt durere sinceră în inimă pentru cei a căror minte rămâne întunecată, a căror viziune este limitată și a căror inimă rămâne împietrită de crezul lor legat de inferioritatea celor care sunt diferiți de ei. Viziunea lor limitată despre alții le blochează, de fapt, capacitatea de a vedea cine sunt ei în calitate de copii ai lui Dumnezeu.", "Așa cum a fost prezis de profeți, trăim în zile periculoase care pregătesc a Doua Venire a Salvatorului. Lumea, în general, este dezbinată de păreri opuse puternice, accentuate de concepții rasiale, politice și socioeconomice. Uneori, astfel de păreri opuse sfârșesc prin a influența modul de a gândi și a acționa al oamenilor față de semenii lor. Din acest motiv, nu este neobișnuit să vedem oameni caracterizând modul de a gândi, acționa și vorbi al altor culturi, rase și etnii ca fiind inferior, folosind idei preconcepute, greșite și, deseori, sarcastice, generând atitudini de dispreț, indiferență, lipsă de respect și chiar prejudecăți față de acestea. Astfel de atitudini își au rădăcinile în mândrie, aroganță, invidie și gelozie, caracteristici ale stării carnale, care sunt total contrare însușirilor asemănătoare celor ale lui Hristos. Acest comportament este nepotrivit pentru cei care se străduiesc să devină ucenicii Săi adevărați. De fapt, dragii mei frați și dragile mele surori, nu este loc pentru gânduri sau fapte pline de prejudecăți în comunitatea sfinților.", "În calitate de fii și fiice de legământ, putem ajuta la eliminarea acestui tip de comportament privind diferențele aparente care există între noi prin ochii Salvatorului și bazându-ne pe ceea ce avem în comun – identitatea și înrudirea noastre divine. Pe lângă acestea, ne putem strădui să ne vedem pe noi înșine reflectați în visele, speranțele, întristările și durerile semenilor noștri. Cu toții suntem tovarăși de drum în calitate de copii ai lui Dumnezeu, egali în starea noastră imperfectă și în capacitatea noastră de a progresa. Suntem invitați să mergem împreună, în pace, cu inimile pline de dragoste față de Dumnezeu și față de toți oamenii – sau, așa cum a spus Abraham Lincoln, „cu răutate față de nimeni; caritate față de toți”.", "Ați cugetat vreodată asupra modului în care principiul respectului față de demnitatea și egalitatea umane este demonstrat prin simplul mod în care ne îmbrăcăm în casa Domnului? Noi, toți, venim la templu uniți într-un singur scop și plini de dorința de a fi puri și sfinți în prezența Sa sfântă. Îmbrăcați în alb, noi, toți, suntem primiți de Domnul Însuși în calitate de copii preaiubiți ai Săi, bărbați și femei ai lui Dumnezeu, ucenici ai lui Hristos. Suntem privilegiați să înfăptuim aceleași rânduieli, să facem aceleași legăminte, să ne luăm angajamentul să trăim o viață mai bună și mai sfântă și să primim aceleași promisiuni eterne. Uniți în scop, ne vedem unul pe altul cu ochi noi și, în unitatea noastră, ne bucurăm de diversitatea noastră în calitate de copii divini ai lui Dumnezeu.", "Recent, am ajutat la îndrumarea demnitarilor și reprezentanților guvernului la casa deschisă pentru Templul Brasília, Brazilia. M-am oprit în zona vestiarelor împreună cu vicepreședintele Braziliei și am discutat despre îmbrăcămintea albă pe care toată lumea o poartă în interiorul templului. I-am explicat că această folosire de către toată lumea a îmbrăcămintei albe simbolizează că noi suntem toți egali în fața lui Dumnezeu și că, în templu, identitățile noastre nu sunt de vicepreședinte al unei țări sau de conducător în cadrul Bisericii, ci sunt identitățile noastre eterne de copii ai unui Tată Ceresc iubitor.", "Râul Iguaçú curge prin sudul Braziliei și se varsă într-un platou care formează un sistem de cascade cunoscut în întreaga lume drept Cascadele Iguaçú – una dintre cele mai frumoase și impresionante creații ale lui Dumnezeu pe pământ, considerată una dintre cele șapte minuni ale lumii. Un volum colosal de apă curge într-un singur râu care, apoi, se separă formând sute de cascade de neegalat. Metaforic vorbind, acest sistem fenomenal de cascade este o reprezentare a familiei lui Dumnezeu pe pământ, deoarece noi împărtășim aceeași origine și materie spirituale, derivate din moștenirea și înrudirea noastre divine. Cu toate acestea, fiecare dintre noi curge în culturi, etnii și naționalități diferite, cu opinii, experiențe și sentimente diferite. În pofida acestui lucru, mergem înainte, în calitate de copii ai lui Dumnezeu și de frați și surori în Hristos, fără să ne pierdem legătura divină, ceea ce ne face un popor unic și o comunitate preaiubită.", "Dragii mei frați și dragile mele surori, fie ca noi să ne aliniem inima și mintea la mărturia și cunoașterea că suntem toți egali în fața lui Dumnezeu, că suntem pe deplin înzestrați cu același potențial și aceeași moștenire eterne! Fie ca noi să ne bucurăm mai mult de înrudirea spirituală care există între noi și să prețuim diferitele însușiri și daruri pe care le avem cu toții! Dacă facem aceasta, vă promit că vom curge pe propriul drum, așa cum fac apele Cascadelor Iguaçú, fără să ne pierdem legătura divină care ne identifică drept un popor pe care Dumnezeu Și l-a câștigat ca să fie al Său, „copiii lui Hristos și moștenitorii împărăției lui Dumnezeu”.", "Vă depun mărturie că, pe măsură ce vom continua să curgem pe acest drum al vieții noastre muritoare, o nouă zi va începe cu o nouă lumină care va străluci în viața noastră și va lumina ocazii minunate de a prețui mai mult diversitatea creată de Dumnezeu printre copiii Săi și de a fi binecuvântați mai din plin de aceasta. Cu siguranță vom deveni instrumente în mâinile Sale în vederea promovării respectului și demnității printre toți fiii și fiicele Sale. Dumnezeu trăiește. Isus este Salvatorul lumii. Președintele Nelson este profetul lui Dumnezeu în zilele noastre. Depun mărturie despre aceste adevăruri în numele sacru al lui Isus Hristos, amin."]}, {"name": "Laudă profetului", "verses": ["Dragii mei frați și dragile mele surori, sunt onorat să fiu alături de dumneavoastră în această dimineață. Mă rog ca Domnul să mă binecuvânteze.", "Ochii mei nu mai sunt ceea ce au fost odată. M-am dus la oftalmolog și i-am spus: „Nu pot vedea teleprompterul”.", "Și ea mi-a spus: „Ei bine, ochii tăi au îmbătrânit. Nu se vor mai îmbunătăți”.", "Prin urmare, voi face tot ce-mi stă în putință.", "Aș dori să vă împărtășesc câteva lucruri la care m-am tot gândit. Mi-am dat seama că, în ultimele câteva luni, m-am tot gândit la profetul Joseph Smith. Am stat și am meditat la responsabilitatea sa glorioasă de a deveni profetul acestei dispensații a plenitudinii timpurilor.", "Mă gândesc la cât de recunoscători suntem, în calitate de membri ai Bisericii lui Isus Hristos a Sfinților din Zilele din Urmă, că Joseph Smith, un băiat care a dorit să știe ce trebuia să facă pentru a i se ierta păcatele, a găsit curajul de a se duce într-o dumbravă din apropierea casei sale din Palmyra, New York, și de a îngenunchea acolo în rugăciune și – conform propriei declarații – de a se ruga cu glas tare pentru prima dată (vedeți Joseph Smith – Istorie 1:14).", "Cu acea ocazie, când Joseph a îngenuncheat în ceea ce noi numim Dumbrava Sacră, cerurile s-au deschis. Două personaje, mai strălucitoare decât soarele la amiază, au apărut înaintea lui. Unul dintre ele i-a vorbit și i-a spus: „[Joseph], acesta este Fiul Meu [Preaiubit]. Ascultă-L!” (Joseph Smith – Istorie 1:17). Astfel a început restaurarea plenitudinii Evangheliei nepieritoare a lui Isus Hristos.", "Deoarece Isus, Salvatorul și Mântuitorul nostru, i-a vorbit băiatului Joseph și a inaugurat această dispensație a timpului în care trăim acum, noi cântăm: „Laudă celui ales de Iehova” („Laudă profetului”, Imnuri, nr. 21). Îi mulțumim Domnului pentru Joseph Smith și pentru curajul său de a se duce în acea dumbravă în anul 1820, aproape de casa sa din Palmyra, New York.", "M-am gândit la toate lucrurile minunate pe care le știm și la toate lucrurile pe care le avem. Preaiubiții mei frați și preaiubitele mele surori, mărturia mea către dumneavoastră în această dimineață este despre cât de mult suntem binecuvântați să știm tot ceea ce știm pentru că îl avem pe Joseph Smith, profetul acestei ultime dispensații a timpului.", "Avem o înțelegere despre scopul vieții, despre cine suntem.", "Noi știm Cine este Dumnezeu; noi știm Cine este Salvatorul, deoarece îl avem pe Joseph, care, copil fiind, s-a dus într-o dumbravă, căutând iertare pentru păcatele sale.", "Cred că acesta este unul dintre cele mai glorioase și minunate lucruri pe care oricine din această lume le poate ști – și anume că Tatăl nostru Ceresc și Domnul Isus Hristos S-au arătat în această zi din urmă și că Joseph a fost chemat și pregătit pentru a restaura plenitudinea Evangheliei nepieritoare a lui Isus Hristos.", "Noi avem Cartea lui Mormon. Ce dar uimitor și minunat este Cartea lui Mormon pentru membrii Bisericii! Este o altă mărturie, un alt testament că Isus este Hristosul. O avem deoarece Joseph a fost demn să se ducă și să ia plăcile, a fost inspirat de cer să le traducă prin darul și puterea lui Dumnezeu și să dea lumii cartea.", "Deși mesajul meu din această dimineață este simplu, el este profund și plin de dragoste pentru profetul Joseph Smith și pentru toți aceia, frații și surorile mele, care l-au sprijinit și au fost dornici să-l sprijine în tinerețea sa.", "Aș dori să aduc un omagiu, în această dimineață, mamei sale. M-am gândit mereu cât de minunat a fost că, atunci când Joseph a venit acasă după ce a trăit experiența din Dumbrava Sacră, și i-a spus mamei sale ce se întâmplase, Lucy Mack Smith l-a crezut.", "Sunt recunoscător tatălui său, fraților săi, surorilor sale și familiei sale, care l-au sprijinit în această responsabilitate uriașă pe care Domnul i-a dat-o de a deveni profetul care să restaureze plenitudinea Evangheliei nepieritoare a lui Isus Hristos din nou pe pământ.", "Așadar, mărturia mea în această dimineață este aceea că eu știu că Isus Hristos este Salvatorul și Mântuitorul lumii. Știu, de asemenea, că Tatăl nostru Ceresc și Domnul Isus Hristos i-au apărut și i-au vorbit lui Joseph și l-au pregătit să devină profet.", "Mă minunez, și sunt sigur că și mulți dintre dumneavoastră vă minunați, de cât de binecuvântați suntem să știm ceea ce știm despre scopul nostru în viață, despre motivul pentru care suntem aici, despre ce ar trebui să încercăm să facem și să realizăm în viața noastră de zi cu zi. Suntem în procesul de a încerca să ne pregătim, zi după zi, să fim puțin mai buni, să fim puțin mai amabili, să fim puțin mai pregătiți pentru acea zi, care va veni cu siguranță, în care ne vom întoarce în prezența Tatălui nostru Ceresc și a Domnului Isus Hristos.", "Aceasta este puțin mai aproape în cazul meu. În curând, voi împlini 95 de ani. Uneori, copiii mei îmi spun că ei cred că sunt mult mai în vârstă, dar este în regulă. Fac tot ce-mi stă în putință.", "Dar, timp de aproape 50 de ani, dragi frați și surori, am avut privilegiul de a călători mai peste tot în lume în însărcinarea mea de autoritate generală a Bisericii. A fost o binecuvântare minunată. Cred că am fost aproape în toate părțile lumii. M-am întâlnit cu membri ai Bisericii din întreaga lume.", "O, cât de mult vă iubesc! Ce experiență glorioasă a fost – să vă privesc chipurile, să fiu în prezența dumneavoastră și să simt dragostea pe care o aveți pentru Domnul și pentru restaurarea Evangheliei lui Isus Hristos!", "Fie ca Tatăl nostru Ceresc să vegheze asupra noastră acum și să binecuvânteze toate lucrările conferinței! Și fie ca noi să avem Spiritul Domnului din abundență în inima noastră și fie ca dragostea noastră pentru Evanghelia lui Isus Hristos – pentru Salvatorul nostru Preaiubit, Domnul Isus Hristos – să crească pe măsură ce ne străduim să-I slujim și să ținem poruncile Sale și să fim mai asemănători Lui ca rezultat al faptului că participăm la conferința generală! Oriunde v-ați afla în această lume, fie ca Dumnezeu să vă binecuvânteze! Fie ca Spiritul Domnului să fie cu noi! Fie ca noi să simțim puterea cerului pe măsură ce preaslăvim împreună în cadrul acestei sesiuni a conferinței.", "Vă las mărturia mea că eu știu că Isus este Hristosul. El este Salvatorul nostru, Mântuitorul nostru. El este prietenul nostru cel mai bun. În numele sacru al lui Isus Hristos, amin."]}, {"name": "Să pășim respectând legămintele cu Hristos", "verses": ["Bunul meu prieten Ilan mi-a vorbit despre un drum din Israel. „Se numește „Drumul lui Isus”, a spus el, „deoarece este cărarea de la Nazaret la Capernaum pe care mulți cred că a mers Isus”. Am hotărât pe loc că vreau să merg pe acel drum, așa că am început să planific o călătorie în Israel.", "Cu șase săptămâni înainte de călătorie, mi-am rupt glezna. Soțul meu era îngrijorat din cauza rănii; cea mai mare îngrijorare a mea era cum urma să merg pe drumul lui Isus o lună mai târziu. Sunt încăpățânată din fire, așa că nu am anulat biletele de avion.", "Îmi amintesc că l-am întâlnit pe ghidul nostru israelian în acea frumoasă dimineață de iunie. Am coborât din camionetă și, apoi, am scos un set de cârje și o platformă cu role. Mya, ghidul nostru, s-a uitat la ghipsul meu și a spus: „Of, nu cred că poți merge pe acest drum în această stare”.", "„Poate că nu voi putea”, am răspuns. „Dar nimic nu mă împiedică să încerc.” Ea a dat din cap ușor și am început. O iubesc pentru că a crezut că puteam parcurge drumul cu piciorul rănit.", "O perioadă, am parcurs singură cărarea abruptă și stâncoasă. Apoi, impresionată de dorința mea sinceră, Mya a scos o frânghie subțire, a legat-o de mânerele platformei mele pe roți și a început să tragă. M-a tras pe dealuri, prin livezi de lămâi și de-a lungul țărmului Mării Galileii. La sfârșitul călătoriei, mi-am exprimat recunoștința pentru ghidul meu drăguț, care mă ajutase să realizez ceva ce nu aș fi putut realiza niciodată singură.", "Când Domnul l-a chemat pe Enoh să călătorească prin ținut și să depună mărturie despre El, Enoh a ezitat. Era doar un flăcău, lent la exprimare. Cum putea să meargă pe acea cărare în starea lui? El era orbit de ceea ce era incomplet în el. Răspunsul Domnului la ceea ce îl împiedica a fost simplu și imediat: „Mergi cu Mine”. Asemenea lui Enoh, trebuie să ne amintim că Cel care a fost lovit și chinuit pentru noi va permite ca în viața muritoare să avem încercări, dar El nu ne cere să înfruntăm singuri acele încercări. Oricât ar fi de dureroasă povestea vieții noastre sau oricare ar fi cursul cărării noastre, El ne va invita să mergem cu El.", "Gândiți-vă la tânărul care se afla într-o situație dificilă și L-a întâlnit pe Domnul într-un loc pustiu. Iacov călătorise departe de casă. În întunericul nopții, el a avut un vis care a cuprins nu doar o scară, ci și promisiuni importante pe care le implică legământul, inclusiv ceea ce mie îmi place să numesc promisiunea cu cinci elemente. În acea noapte, Domnul a stat lângă Iacov, S-a prezentat ca fiind Dumnezeul tatălui lui Iacov și, apoi, a promis:", "sunt cu tine;", "te voi proteja;", "te voi aduce înapoi acasă;", "nu te voi părăsi;", "îmi voi ține promisiunea față de tine.", "Iacov avea o alegere de făcut. El putea alege să-și trăiască viața, pur și simplu, cunoscând despre Dumnezeul tatălui său sau putea alege să-și trăiască viața dedicându-se legământului cu El. Ani mai târziu, Iacov a depus mărturie despre o viață trăită potrivit promisiunilor legământului făcut cu Dumnezeu: „Dumnezeu… m-a ascultat în ziua necazului meu, și… a fost cu mine în călătoria, pe care am făcut-o”. La fel cum a făcut pentru Iacov, Domnul ne va răspunde fiecăruia dintre noi în ziua noastră de încercare dacă alegem să ne legăm viața de a Sa. El a promis să pășească alături de noi pe această cale.", "Noi numim aceasta a păși pe cărarea legămintelor – o cărare care începe cu legământul botezului și duce la legăminte mai profunde pe care le facem în templu. Poate că auziți aceste cuvinte și vă gândiți la liste cu lucruri de bifat. Poate că tot ce vedeți este o cărare plină de cerințe. O privire mai atentă dezvăluie ceva mai convingător. Un legământ nu se referă doar la un contract, deși acesta este important. Este vorba despre o relație. Președintele Russell M. Nelson ne-a învățat: „Cărarea legămintelor are legătură doar cu relația noastră cu Dumnezeu”.", "Gândiți-vă la un legământ al căsătoriei. Data căsătoriei este importantă, dar la fel de importantă este relația clădită prin viața trăită împreună după aceea. Același lucru este valabil și în cazul legământului cu Dumnezeu. Au fost stabilite condiții și vor exista așteptări de-a lungul drumului. Totuși, El ne invită pe fiecare dintre noi să venim cum putem, cu toată inima și să „[înaintăm]” avându-L pe El lângă noi, având încredere că binecuvântările Sale promise vor veni. Scripturile ne amintesc că, deseori, acele binecuvântări vin la timpul ales de El și în felul Său: în 38 de ani, 12 ani, imediat. Pe cât de greu va fi drumul dumneavoastră, pe atât de mare va fi ajutorul Său.", "Misiunea Sa este una a pogorârii de bunăvoie. Isus Hristos ne va întâmpina acolo unde vom fi, așa cum vom fi. Acesta este motivul evenimentelor din grădină, de pe cruce și din mormânt. Salvatorul a fost trimis să ne ajute să biruim. Dar faptul de a rămâne unde suntem nu va aduce izbăvirea pe care o căutăm. Așa cum El nu l-a lăsat pe Iacov acolo, în noroi, Domnul nu intenționează să ne lase pe niciunul dintre noi acolo unde suntem.", "Misiunea Sa este și o misiune de înălțare. El va lucra în noi pentru a ne înălța acolo unde este El și, în acest proces, ne va ajuta să devenim așa cum este El. Isus Hristos a venit pentru a ne înălța. El dorește să ne ajute să devenim. Acesta este motivul pentru care avem temple.", "Trebuie să ne amintim că nu doar calea ne va exalta, ci însoțitorul – Salvatorul nostru. Și acesta este motivul relației de legământ.", "Când am fost în Israel, am vizitat Zidul Plângerii. Pentru evrei, acesta este cel mai sfânt loc din Israel. Este tot ce a mai rămas din templul lor. Cei mai mulți poartă cele mai frumoase haine când vizitează acest loc sacru; alegerea hainelor lor este un simbol al devotamentului lor față de relația lor cu Dumnezeu. Ei vizitează zidul pentru a citi din scripturi, a preaslăvi și a-și revărsa rugăciunile. Implorarea de a avea un templu în mijlocul lor le domină, fiecare zi, fiecare rugăciune, această dorință profundă de a avea o casă de legământ. Le admir devotamentul.", "Când m-am întors acasă din Israel, am ascultat cu mai multă atenție conversațiile din jurul meu cu privire la legăminte. Am observat că oamenii întrebau: De ce să merg pe o cărare a legămintelor? Este necesar să intru într-o casă pentru a face legăminte? De ce port veșmântul sfânt? Ar trebui să investesc într-o relație de legământ cu Domnul? Răspunsul la aceste întrebări bune și importante este simplu: depinde de ce fel de relație doriți să aveți cu Isus Hristos. Fiecare dintre noi va trebui să descopere propriul răspuns la aceste întrebări profund personale.", "Acesta este răspunsul meu: merg pe această cărare în calitate de „fiică preaiubită a unor Părinți Cerești”, cunoscută de Divinitate și în care se are profundă încredere. În calitate de copil de legământ, sunt eligibilă să primesc binecuvântări promise. Am ales să merg cu Domnul. Am fost chemată pentru a fi martoră a lui Hristos. Când dificultatea cărării mă copleșește, sunt întărită cu har care îmi dă putere. De fiecare dată când trec pragul casei Sale, simt că relația mea de legământ cu El este mai profundă. Sunt sfințită cu Spiritul Său, înzestrată cu puterea Sa și pusă deoparte pentru a clădi împărăția Sa. Printr-un proces de pocăință zilnică și luând din împărtășanie săptămânal, învăț să devin statornică și să umblu din loc în loc făcând bine. Merg pe această cărare alături de Isus Hristos, așteptând cu nerăbdare ziua promisă în care El va veni din nou. Apoi, voi fi pecetluită ca fiind a Sa și înălțată ca fiică sfântă a lui Dumnezeu.", "De aceea merg pe cărarea legămintelor.", "De aceea mă lipesc de promisiunile făcute prin legământ.", "De aceea intru în casa Sa de legământ.", "De aceea port veșmântul sfânt ca memento permanent.", "Pentru că vreau să trăiesc dedicându-mă relației de legământ cu El.", "Poate că și dumneavoastră doriți. Începeți de unde vă aflați. Nu lăsați ca situația dumneavoastră să vă împiedice. Aduceți-vă aminte, ritmul sau locul pe cărare nu sunt la fel de importante cum este progresul. Rugați pe cineva în care aveți încredere, care se află pe cărarea legămintelor, să vă prezinte Salvatorului pe care a ajuns să-L cunoască. Învățați mai mult despre El. Investiți în relație intrând în legământ cu El. Nu contează vârsta sau situația dumneavoastră. Puteți merge cu El.", "După ce am terminat de mers pe Drumul lui Isus, Mya nu și-a mai luat înapoi frânghia. A lăsat-o legată de platforma mea pe roți. În următoarele câteva zile, nepoții mei adolescenți și prietenul lor m-au tras, pe rând, pe străzile Ierusalimului. Ei s-au asigurat că eu nu pierd povestirile despre Isus. Mi-am amintit de tăria generației care se ridică. Putem învăța de la voi. Aveți o dorință sinceră de a cunoaște ghidul, Isus Hristos. Aveți încredere în tăria frânghiei care ne leagă de El. Sunteți deosebit de înzestrați în a-i aduna pe alții la El.", "Din fericire, pășim împreună pe această cărare, oferind încurajări de-a lungul drumului. Pe măsură ce ne împărtășim experiența personală cu Hristos, ne vom întări devotamentul personal. Depun mărturie despre acest lucru, în numele lui Isus Hristos, amin."]}, {"name": "Să depunem mărturie despre Isus Hristos prin cuvânt și fapte", "verses": ["La botez, una dintre promisiunile pe care le facem este că suntem dornici să luăm asupra noastră numele lui Isus Hristos. Scopul meu astăzi este de a ne aduce aminte că Îi putem arăta lui Dumnezeu că luăm numele Fiului Său asupra noastră depunând mărturie, prin cuvânt și faptă, cât de des putem, că Isus este Hristosul.", "Când le-a slujit oamenilor de pe meleagurile americane și le-a propovăduit lor după învierea Sa, Salvatorul a declarat:", "„N-au citit ei scripturile care spun că voi trebuie să luați asupra voastră numele lui Hristos care este numele Meu? Căci pe numele acesta veți fi voi chemați în ziua din urmă;", "Iar cel care își va lua numele Meu și care va îndura până la sfârșit, acela va fi salvat în ziua din urmă”.", "Președintele Russell M. Nelson ne-a învățat că „faptul de a lua asupra noastră numele Salvatorului include faptul de a declara și a depune mărturie altora – prin faptele și cuvintele noastre – că Isus este Hristosul”.", "În calitate de membri ai Bisericii lui Isus Hristos a Sfinților din Zilele din Urmă, avem binecuvântarea și privilegiul de a fi martori ai Domnului și ai numelui Său oriunde ne aflăm. Pe măsură ce ne străduim să ne trăim viața în armonie cu Evanghelia lui Isus Hristos, conduita noastră va fi o mărturie vie despre Mântuitorul nostru și numele Său. Mai mult, depunem mărturie despre Hristos prin cuvânt împărtășind altora ceea ce credem, simțim sau cunoaștem despre Isus Hristos.", "Când ne împărtășim mărturia despre Domnul cu umilință prin cuvintele și faptele noastre, Duhul Sfânt confirmă celor cu intenție adevărată, cu inima deschisă și cu mintea binevoitoare că Isus este într-adevăr Hristosul.", "Doresc să împărtășesc două exemple recente și pline de inspirație de membri care Îi arată lui Dumnezeu că iau asupra lor numele lui Isus Hristos vorbind despre El și depunând mărturie pură despre Domnul în adunările Bisericii.", "Primul exemplu. Când soția mea, Elaine, și cu mine am mers în Spania în anul 2022, am participat la adunările de duminica într-o unitate mică de acolo a Bisericii. În timp ce eu stăteam în prezidiu și soția mea în congregație, am observat că stătea lângă o femeie mai în vârstă. Când adunarea de împărtășanie s-a terminat, am mers către Elaine și am rugat-o să mă prezinte noii ei prietene. Ea a făcut acest lucru și a indicat că această femeie, care nu era membră a Bisericii, venea la adunările Bisericii de aproximativ doi ani. Când am auzit acest lucru, am întrebat-o pe această femeie cu teamă de Dumnezeu ce a făcut-o să se întoarcă și să participe la adunările noastre o perioadă atât de lungă. Femeia a răspuns cu dragoste: „Îmi place să vin aici pentru că vorbiți despre Isus Hristos în adunările voastre”.", "În mod clar, membrii Bisericii din acea unitate din Spania vorbeau, predau și depuneau mărturie despre Hristos în adunările lor.", "Al doilea exemplu. După ce am slujit în Zona Brazilia, am primit o nouă însărcinare de a sluji la sediul central al Bisericii. Când ne-am mutat în orașul Salt Lake, la sfârșitul lunii iulie a acestui an, am participat la adunările de duminica în noua și minunata noastră episcopie. Una dintre aceste adunări a fost o adunare de post și mărturii. După ce au luat, cu pioșenie, din împărtășanie, membrii s-au ridicat și au depus, unul după altul, mărturii, din inimă, despre Salvator. Adunarea s-a concentrat asupra lui Isus Hristos și am putut simți, în mod clar, Spiritul. Am fost edificați și credința noastră a fost întărită. Dacă prietenii Bisericii, care caută cu sinceritate adevărul, ar fi fost la acea adunare, și-ar fi dat seama că aceasta este Biserica lui Isus Hristos.", "Ce binecuvântare să vedem că adunările Bisericii noastre sunt ocazii alese pentru noi de a depune mărturie despre Hristos și a-I arăta lui Dumnezeu că ne bucurăm să luăm numele Fiului Său asupra noastră!", "Acum, permiteți-mi să menționez un exemplu puternic despre a lua asupra noastră numele lui Isus Hristos depunând mărturie despre El prin fapte.", "În luna august a anului trecut, l-am însoțit pe vârstnicul Jonathan S. Schmitt la casa deschisă a Templului Feather River, California, din orașul Yuba. Acolo, am avut binecuvântarea de a îndruma grupuri într-un tur al templului. Unul dintre aceste grupuri a inclus un membru al Bisericii, Virgil Atkinson, și șapte prieteni de alte credințe. Spre sfârșitul vizitei, într-o cameră de pecetluire în templu, fratele Atkinson a avut emoții când și-a exprimat dragostea față de prietenii săi care veniseră la templu în acea zi. Aproape imediat după ce a făcut acest lucru, o femeie din grup s-a ridicat și a spus: „Noi, toți, îl iubim pe Virgil. El nu ne-a impus niciodată credința sa. Dar el nu este nici timid în această privință. El, pur și simplu, trăiește potrivit cu ceea ce crede”.", "De-a lungul anilor, viața asemenea lui Hristos trăită de fratele Atkinson a fost o mărturie puternică pentru prietenii săi. Exemplul său este o dovadă puternică că a luat asupra sa numele lui Hristos.", "În încheiere, permiteți-mi să împărtășesc lecția pe care am învățat-o despre cum să luăm asupra noastră numele lui Hristos și să depunem mărturie despre El folosind denumirea corectă a Bisericii.", "Într-o cuvântare din cadrul conferinței generale din anul 2018, intitulată „Denumirea corectă a Bisericii”, președintele Nelson, profetul în viață al lui Dumnezeu, a spus: „Este o corectare. Este porunca Domnului. Joseph Smith nu a denumit Biserica restaurată potrivit voinței lui; nici Mormon nu a făcut-o. Salvatorul a fost Cel care a spus: «Pentru că așa se va numi Biserica Mea în ultimele zile, chiar Biserica lui Isus Hristos a Sfinților din Zilele din Urmă» [Doctrină și legăminte 115:4]”.", "În acea zi, cu toții am plecat de la conferința generală cu angajamentul și hotărârea de a-l urma pe profet și a folosi, de atunci înainte, denumirea revelată a Bisericii. Chiar am avut grijă să mă asigur că folosesc denumirea corectă a Bisericii. Primele câteva dăți a trebuit să fiu foarte atent și să nu-mi permit să mă întorc la vechile obiceiuri. După primele încercări, m-am simțit mai confortabil să folosesc denumirea revelată a Bisericii. Recunosc că, de multe ori, rosteam repede numele Bisericii. M-am îngrijorat că oamenii nu vor da atenție numelui întreg al Bisericii și că ar putea crede că este cam lung.", "Totuși, mai târziu, mi-am dat seama că rostirea numelui întreg al Bisericii cu intenție mi-a oferit ocazii prețioase de a rosti numele lui Isus Hristos și, de fapt, de a depune mărturie despre Salvator declarând numele Său în numele Bisericii Sale. Am observat, de asemenea, că, atunci când spuneam altora denumirea corectă a Bisericii, îmi aminteam mai des de Isus Hristos și simțeam influența Sa în viața mea.", "Urmându-l pe profet, cu toții putem învăța să depunem mărturie mai mult despre Isus Hristos folosind denumirea corectă a Bisericii, luând astfel mai din plin asupra noastră numele Domnului.", "În această dimineață de sabat, depun mărturie cu bucurie că președintele Nelson este profetul în viață al lui Dumnezeu și că Biserica lui Isus Hristos a Sfinților din Zilele din Urmă este Biserica restaurată a lui Hristos. Depun mărturie, cu umilință, despre Fiul lui Dumnezeu și despre divinitatea Sa. El este Primul Născut și Singurul Fiu Născut al lui Dumnezeu, Salvatorul și Mântuitorul nostru, Emanuel. În numele lui Isus Hristos, amin."]}, {"name": "Fiți cei care-L urmează în pace pe Hristos", "verses": ["Trăim într-o perioadă în care „cei [care-L urmează] în pace pe Hristos” trec prin încercări unice. Cei care cred în Isus Hristos, Îl preaslăvesc cu umilință și mărturisesc despre El au trecut întotdeauna prin încercări, necazuri și adversități. La fel am trecut și soția mea, Mary, și cu mine. În ultimii câțiva ani, am văzut pe mulți dintre prietenii noștri apropiați din perioada liceului, foști colegi misionari, unele dintre soțiile lor preaiubite și foști colegi de serviciu stingându-se sau, cum a spus președintele Russell M. Nelson, trecând de partea cealaltă a vălului. Am văzut pe unii, care au fost crescuți în credință și au fost credincioși, ieșind de pe cărarea legămintelor.", "Din nefericire, am pierdut un nepot de 23 de ani, care a murit într-un tragic accident de automobil. Alți prieteni dragi, membrii ai familiei și colegi s-au confruntat cu probleme grave de sănătate.", "Ori de câte ori au loc încercări, jelim și ne străduim să ne purtăm poverile unul altuia. Deplângem lucrurile care nu vor fi realizate și cântecele care nu vor fi cântate. Lucruri rele se întâmplă oamenilor buni în această călătorie prin viața muritoare. Focurile devastatoare de pe insula Maui, statul Hawaii, din sudul statului Chile și din Canada sunt exemple de evenimente înspăimântătoare cu care oamenii buni se confruntă uneori.", "În Perla de mare preț, citim că Domnul i-a revelat lui Avraam natura eternă a spiritelor. Avraam a aflat despre viața noastră de dinainte de a fi pe pământ, prerânduire, creare, alegerea unui Mântuitor și această viață muritoare care este a doua stare a omului. Mântuitorul a declarat:", "„Vom face un pământ pe care aceştia să poată locui;", "Și îi vom pune la probă prin aceasta pentru a vedea dacă ei vor face toate lucrurile pe care Domnul, Dumnezeul lor, le va porunci lor”.", "Acum, noi, toți, ne aflăm aici în a doua stare a călătoriei noastre, a progresului nostru spre o împărăție de glorie, care face parte din mărețul plan al salvării și exaltării al lui Dumnezeu. Suntem binecuvântați cu libertatea de a alege și supuși încercărilor vieții muritoare. Aceasta este perioada dată nouă să ne pregătim pentru a-L întâlni pe Dumnezeu. Suntem binecuvântați să știm despre Isus Hristos și rolul Său în plan. Avem privilegiul să devenim membri ai Bisericii Sale restaurate – Biserica lui Isus Hristos a Sfinților din Zilele din Urmă. Noi, cei care-L urmăm în pace pe Hristos, ne străduim să trăim potrivit poruncilor Sale. Nu a fost niciodată ușor pentru cei care-L urmează. Nu a fost ușor nici pentru Salvator să îndeplinească misiunea Sa din viața muritoare.", "Scripturile spun clar că mulți vor ceda îndemnului „mâncați, beți și vă veseliți, căci mâine vom muri”. Alți necredincioși s-au retras în enclave sumbre, cu participanți care gândesc la fel și care susțin orice „lucru nou” apărut și filosofiile oamenilor. Ei nu știu unde să găsească adevărul.", "Cei care-L urmează în pace pe Hristos nu urmează aceste cărări. Noi suntem membri prietenoși și activi în comunitățile în care trăim. Îi iubim pe toți copiii lui Dumnezeu, le împărtășim și îi invităm să urmeze învățăturile lui Hristos: Noi urmăm sfatul preaiubitului nostru profet, președintele Nelson - alegem rolul de „împăciuitor acum și întotdeauna”. Această abordare inspirată este în armonie cu scriptura și îndrumarea profetică.", "În anul 1829, Biserica restaurată nu fusese, încă, organizată și nici Cartea lui Mormon nu fusese publicată. Un mic grup de oameni necăjiți, mișcați de Spiritul lui Dumnezeu, l-au urmat pe profetul Joseph Smith. Domnul i-a revelat lui Joseph un sfat pentru vremuri grele: „Nu te teme turmă mică; faceți bine; lăsați pământul și iadul să se unească împotriva voastră, pentru că, dacă voi sunteți zidiți pe piatra Mea, ei nu pot birui”. El îi sfăuiește, de asemenea:", "„Întoarce-te către Mine în fiecare gând; nu te îndoi, nu te teme.", "Fii credincios, păzește poruncile Mele și vei moșteni împărăția cerurilor”.", "Evident, destinul nostru ceresc nu este schimbat când trecem prin adversități. În Evrei, suntem sfătuiți „să ne apropiem dar cu deplină încredere de scaunul harului, ca să căpătăm îndurare și să găsim har, pentru ca să fim ajutați la vreme de nevoie”. Isus Hristos este „urzitorul unei mântuiri veșnice”.", "Îmi plac cuvintele lui Mormon, citate de fiul său Moroni, prin care lăuda pe cei „care-L urmați în pace pe Hristos… datorită trăirii voastre în pace cu copiii oamenilor”.", "Pe aceia dintre noi, membrii Bisericii, care ne străduim să-L urmăm în pace pe Hristos ne așteaptă o zi mai strălucitoare pe măsură ce ne concentrăm asupra Domnului și Salvatorului nostru, Isus Hristos. Încercările fac parte din viața muritoare și apar în viața tuturor oamenilor din întreaga lume. Acestea includ conflicte majore între țări și persoane.", "Conducătorii Bisericii sunt întrebați deseori: „De ce permite un Dumnezeu drept să se întâmple lucruri rele, mai ales oamenilor buni?” și „De ce nu sunt imuni la astfel de tragedii cei care sunt neprihăniți și Îl slujesc pe Domnul?”.", "Noi nu cunoaștem toate răspunsurile; totuși, cunoaștem principiile importante care ne permit să înfruntăm încercările, necazurile și adversitățile cu credință și încredere într-un viitor strălucit care ne așteaptă pe fiecare dintre noi. În scripturi, nu există exemplu mai bun cu privire la trecerea prin adeversități decât cuvântul Domnului către profetul Joseph Smith în timp ce era prizonier în închisoarea Liberty.", "Domnul a declarat:", "„Chiar dacă fălcile iadului își vor deschide larg gura după tine, să știi, fiul Meu, că toate aceste lucruri îți vor da experiență și vor fi pentru binele tău.", "Fiul Omului a coborât sub toate acestea. Ești tu mai mare decât El?…", "Nu te teme de ceea ce poate face omul, pentru că Dumnezeu va fi cu tine în vecii vecilor”.", "Este limpede, noi avem un Tată în Cer, care ne cunoaște și ne iubește pe fiecare în parte și ne înțelege perfect suferințele. Fiul Său, Isus Hristos, este Salvatorul și Mântuitorul nostru.", "Președintele Russell M. Nelson și președintele M. Russell Ballard au subliniat cu tărie importanța celei de a doua ediții a cărții Predicați Evanghelia Mea. Le împărtășesc entuziasmul. Această ediție nouă, care pune accent pe scriptura sacră, proclamă cu tărie:", "„Prin sacrificiul Său ispășitor, Isus Hristos a luat asupra Sa durerile, suferințele și infirmitățile noastre. De aceea, El cunoaște, «în ce privește trupul, cum să aline poporul Său după infirmitățile lor» (Alma 7:12; vedeți, de asemenea, versetul 11). El ne invită, «Veniți la mine», și când facem aceasta, El ne dă odihnă, speranță, tărie, perspectivă și tămăduire (Matei 11:28; vedeți, de asemenea, versetul 29-30).", "Când ne bizuim pe Isus Hristos și ispășirea Sa, El ne poate ajuta să îndurăm încercările, boala și durerea. Putem fi plini de bucurie, pace și alinare. Tot ce este nedrept în viață poate fi îndreptat prin ispășirea lui Isus Hristos”.", "Noi putem, cu bucurie, să fim cei care Îl urmează în pace pe Hristos.", "Planul fericirii întocmit de Tatăl nostru pentru copiii Săi cuprinde nu numai o viață premuritoare și o viață muritoare, ci și posibilitatea de a avea o viață eternă, care include o măreață și glorioasă reuniune cu cei pe care i-am pierdut. Toate greșelile vor fi îndreptate și noi vom vedea și înțelege lucrurile dintr-o perspectivă clară și perfectă.", "Conducătorii Bisericii au comparat această perspectivă cu cineva care începe să urmărească de la mijloc o piesă în trei acte. Cei care nu cunosc planul Tatălui nu înțeleg ce s-a întâmplat în primul act (sau existența premuritoare) și scopurile stabilite acolo; ei nu înțeleg nici clarificarea și deznodământul care vin în al treilea act care este împlinirea glorioasă a planului Tatălui.", "Mulți nu apreciază faptul că, în planul Său cuprinzător și plin de dragoste, cei care par să aibă de suferit fără să aibă vreo vină nu sunt, în final, pedepsiți.", "Scripturile spun limpede: Cei care Îl urmează în pace pe Hristos, care sunt neprihăniți, Îl urmează pe Salvator și țin poruncile Sale vor fi binecuvântați. Una dintre cele mai importante scripturi pentru cei care sunt neprihăniți, oricare ar fi situația lor în viață, face parte din cuvântarea regelui Beniamin către poporul său. El promite că cei care țin cu credință poruncile sunt binecuvântați în toate lucrurile în această viață și „sunt primiți în cer… [și locuiesc] cu Dumnezeu într-o stare de fericire fără de sfârșit”.", "Știm că noi, aproape toți, am trecut prin furtuni fizice și spirituale în viața noastră, unele devastatoare. Un Tată din Cer iubitor și Fiul Său, Isus Hristos, care este capul Bisericii Sale restaurate, ne-au dat scripturi și profeți care să ne pregătească, să ne avertizeze cu privire la pericole și să ne îndrume pentru a ne pregăti și proteja. Unele îndrumări impun acțiuni imediate și altele asigură protecție timp de mulți ani în viitor. Prefața Domnului la Doctrină și legăminte, secțiunea 1, ne îndeamnă să „[dăm] atenție la cuvintele profeților”.", "Secțiunea 1 ne avertizează, de asemenea: „Pregătiți-vă, pregătiți-vă pentru ceea ce va veni”. Domnul acordă poporului Său șansa de a se pregăti pentru încercările cu care se va confrunta.", "Domnul a dat o revelație impresionantă președintelui Brigham Young în ziua de 14 ianuarie 1847, la Winter Quarters. Această revelație este un exemplu clasic de mod în care Domnul îi pregătește pe oameni pentru ce va veni. Sfinții credincioși își începuseră exodul către refugiul dintre munți care era valea Salt Lake. Ei construiseră cu succes Templul Nauvoo și primiseră rânduielile sacre necesare salvării. Ei fuseseră alungați din Missouri și persecutorii lor îi alungaseră din Nauvoo într-o iarnă foarte grea. Revelația dată lui Brigham a cuprins un sfat referitor la cum să se pregătească pentru exod. Domnul a pus accent deosebit pe îngrijirea săracilor, văduvelor, orfanilor și familiilor celor care slujeau în Batalionul Mormon în timp ce grupul principal de sfinți începea călătoria sa periculoasă.", "Pe lângă alte sfaturi de a trăi în neprihănire, Domnul a pus accent pe două principii care sunt valabile și astăzi.", "Primul, El i-a încurajat să-L „[laude] pe Domnul cântând, cu muzică, cu dans, și cu o rugăciune de laudă și de mulțumire”.", "Al doilea, Domnul i-a sfătuit ca, dacă erau triști, să-l cheme „pe Domnul, Dumnezeul [lor], cu sinceritate, pentru ca sufletul [lor] să poată fi vesel”.", "Aceste două îndemnuri sunt sfaturi importante și în zilele noastre. Viețile pline de laudă, muzică și mulțumire sunt binecuvântate într-un mod unic. Să fii vesel și să te bizui pe ajutor ceresc prin rugăciune este o modalitate puternică de a fi dintre cei care Îl urmează în pace pe Hristos. Să te străduiești întotdeauna să fii vesel te ajută să eviți mâhnirea.", "Ultimul vers al unui imn inspirat transmite răspunsul final în cuvinte minunate: „Pământul nu are nicio tristețe pe care cerul nu o poate vindeca”.", "Ca apostol al Domnului Isus Hristos, depun mărturie că „cei [care-L urmează] în pace pe Hristos” vor avea pace personală în această viață și o glorioasă reunire cerească. Depun mărturie sigură despre divinitatea Salvatorului și realitatea ispășirii Sale. El este Salvatorul și Mântuitorul nostru. În numele lui Isus Hristos, amin."]}, {"name": "Fiul risipitor și drumul care duce acasă", "verses": ["A fost numită de unii cea mai grozavă povestioară spusă vreodată. Având în vedere că a fost tradusă în mii de limbi din întreaga lume, este foarte posibil ca, în ultimele două milenii, soarele să nu fi apus fără ca această povestire să fie menționată undeva în lume.", "A fost spusă de Isus Hristos, Salvatorul și Mântuitorul nostru, care a venit pe pământ „să mântuiască ce era pierdut”. El începe cu următoarele cuvinte simple: „Un om avea doi fii”.", "Imediat aflăm despre un conflict sfâșietor. Un fiu îi spune tatălui său că s-a săturat de viața de acasă. El își dorește libertatea. Dorește să lase în urmă cultura și învățăturile părinților săi. El își cere partea de moștenire – acum.", "Vă puteți imagina ce a simțit tatăl când a auzit aceasta? Când și-a dat seama că fiul său își dorea mai mult decât orice altceva să părăsească familia și, poate, să nu se mai întoarcă niciodată?", "Fiul trebuie să fi fost plin de spiritul aventurii și de entuziasm. În cele din urmă, era pe cont propriu. Liber de principiile și regulile culturii din tinerețea sa, el putea, în sfârșit, să facă propriile alegeri fără să fie influențat de părinții săi. Nu mai existau sentimente de vinovăție. Se putea bucura de acceptarea unei comunități care gândea la fel și-și putea trăi viața după propriile reguli.", "Ajungând într-o țară îndepărtată, și-a făcut repede prieteni noi și a început să trăiască viața la care visase mereu. Trebuie să fi fost preferatul multora, căci își cheltuia banii fără măsură. Noii săi prieteni – beneficiarii risipei sale – nu l-au judecat. Ei au sărbătorit, au aplaudat și i-au susținut alegerile.", "Dacă ar fi existat rețele de socializare în acea perioadă, cu siguranță ar fi umplut pagini cu fotografii animate cu prieteni râzând: #TrăindCeaMaiBunăViață! #NiciodatăNuAm FostMaiFericit! #ArFiTrebuitSăFacAstaDeMult!", "Dar distracția nu a durat – rareori durează. S-au întâmplat două lucruri: primul, a rămas fără bani și, al doilea, o foamete a cuprins țara.", "Când problemele s-au înrăutățit, el s-a panicat. Cel care, odinioară, era de neoprit și jubila, nu-și mai putea permite acum nici măcar o masă, darămite un loc de cazare. Cum avea să supraviețuiască?", "El fusese generos cu prietenii săi – oare ei aveau să-l ajute acum? Mi-l pot imagina cerând un pic de ajutor – doar pentru moment – până se punea pe picioare.", "Scripturile ne spun: „Nu [i l-a dat] nimeni”.", "Disperat să rămână în viață, a găsit un fermier local care l-a angajat să-i hrănească porcii.", "Acum, fiind extrem de înfometat, abandonat și singur, tânărul trebuie să se fi întrebat cum de au putut lucrurile să meargă atât de cumplit și îngrozitor de rău.", "Nu doar stomacul gol îl tulbura. Ci și sufletul gol. Fusese atât de sigur că cedarea în fața dorințelor sale lumești avea să-l facă fericit, încât legile morale erau obstacole în calea acelei fericiri. Acum, știa mai bine. Și ce preț a trebuit să plătească pentru această cunoaștere!", "Pe măsură ce foamea fizică și spirituală creșteau, gândurile i s-au îndreptat către tatăl său. L-ar ajuta el după tot ce se întâmplase? Chiar și cei mai umili slujitori ai tatălui său aveau mâncare și adăpost împotriva furtunilor.", "Dar, să se întoarcă la tatăl său?", "Niciodată!", "Să mărturisească satului său că și-a tocat moștenirea?", "Imposibil!", "Să se confrunte cu vecinii care cu siguranță îl avertizaseră că-și dezonora familia și le frângea inima părinților săi? Să se întoarcă la vechii săi prieteni după ce s-a lăudat despre cum devenea liber?", "Insuportabil!", "Dar foamea, singurătatea și remușcările pur și simplu nu au dispărut – până când „și-a venit în fire”.", "Știa ce trebuia să facă.", "Acum să revenim la tatăl, stăpânul casei cu inima frântă. Câte sute, poate mii de ore a petrecut el făcându-și griji pentru fiul său?", "De câte ori s-a uitat pe acel drum pe care pornise fiul său și a retrăit acea pierdere profundă pe care o simțise în timp ce fiul său se îndepărta? Câte rugăciuni a rostit el târziu în toiul nopții, implorându-L pe Dumnezeu ca fiul său să fie în siguranță, să descopere adevărul și să se întoarcă?", "Și, apoi, într-o zi, tatăl se uită pe acel drum solitar – drumul care duce acasă – și vede o siluetă îndepărtată îndreptându-se spre el.", "Să fie oare posibil?", "Deși persoana este foarte departe, tatăl știe într-o clipă că este fiul său.", "Fuge la el, îl îmbrățișează și-l sărută pe obraji.", "„Tată”, exclamă fiul în cuvinte pe care trebuie să le fi repetat de mii de ori, „am păcătuit [atât] împotriva cerului, [cât și a ta]. Nu mai sunt vrednic să mă chem fiul tău. [Tot ce-ți cer este să mă primești la tine ca pe unul din argații tăi]”.", "Dar tatăl abia dacă-l lasă să termine. Cu lacrimi în ochi, el le poruncește slujitorilor săi „Aduceți [în casă haina cea mai bună și puneți-o pe umerii fiului meu]. Puneți-i un inel [pe] deget și [sandale] în picioare. [Să facem un ospăț pentru a sărbători. Fiul meu s-a întors!]”.", "În biroul meu, este agățată pe perete o pictură a artistului german Richard Burde. Lui Harriet și mie ne place foarte mult această pictură. Ilustrează o scenă tandră din pilda Salvatorului dintr-o perspectivă mai profundă.", "În timp ce aproape toată lumea este nespus de bucuroasă datorită întoarcerii fiului, unul nu este – fratele lui mai mare.", "El duce cu sine o povară emoțională.", "El a fost acolo când fratele său și-a cerut moștenirea. A fost martor la suferința împovărătoare uriașă de care avusese parte tatăl său.", "Încă de când a plecat fratele său, el a încercat să ridice povara tatălui său. În fiecare zi, el s-a străduit să vindece inima frântă a tatălui său.", "Și, acum, copilul nesăbuit s-a întors, iar oamenii nu se mai opresc din a-i acorda atenție fratelui său răzvrătit.", "„[În toți acești ani]”, îi spune el tatălui, „[nu am refuzat niciodată să fac vreun lucru pe care mi l-ai cerut. Și, în tot acest timp, nu m-ai sărbătorit niciodată]”.", "Tatăl iubitor îi răspunde: „[Dragul meu] fiu, tot ce am eu este al tău! [Aici nu este vorba despre compararea recompenselor sau sărbătoririlor. Este vorba despre vindecare. Acesta este momentul la care noi am sperat în toți acești ani. [Fratele] tău era mort și a înviat! Era pierdut, [dar acum] a fost găsit!”.", "Preaiubiții mei frați și preaiubitele mele surori, dragi prieteni, asemenea tuturor pildelor Salvatorului, aceasta nu este doar despre oamenii care au trăit cu mult timp în urmă. Este despre dumneavoastră și despre mine, astăzi.", "Care dintre noi nu ne-am îndepărtat de cărarea sfințeniei gândindu-ne, în mod nesăbuit, că putem găsi mai multă fericire mergând pe propria cărare a egocentrismului?", "Care dintre noi nu a fost făcut să se simtă umil, cu inima zdrobită și disperat după iertare și milă?", "Poate că unii chiar s-au întrebat: „Este oare posibil să mă întorc? Voi fi etichetat pentru totdeauna într-un anume fel, respins și evitat de foștii mei prieteni? Este oare mai bine să rămân pierdut? Cum va reacționa Dumnezeu dacă voi încerca să mă întorc?”.", "Această pildă ne oferă răspunsul.", "Tatăl nostru Ceresc va alerga către noi, inima Sa fiind plină de dragoste și compasiune. El ne va îmbrățișa; ne va pune o haină pe umeri, un inel pe deget și sandale în picioare; și va proclama: „Astăzi, sărbătorim! Căci copilul meu, care la un moment dat era mort, a revenit la viață”.", "Cerul se va bucura de întoarcerea noastră.", "Îmi permiteți acum să aloc câteva clipe pentru a vă vorbi fiecăruia în parte?", "Indiferent de ceea ce s-a întâmplat în viața dumneavoastră, eu repet și proclam cuvintele preaiubitului meu prieten și coleg apostol, vârstnicul Jeffrey R. Holland: „Nu puteți să vă scufundați mai adânc decât poate străluci lumina infinită a ispășirii lui Hristos”.", "Deși este posibil ca alegerile să vă fi îndepărtat de Salvator și Biserica Sa, Vindecătorul Suprem stă pe drumul care duce acasă și vă întâmpină cu drag. Și noi, în calitate de membri ai Bisericii lui Isus Hristos, căutăm să urmăm exemplul Său și să vă îmbrățișăm ca pe frații și surorile noastre, ca pe prietenii noștri. Ne bucurăm și sărbătorim împreună cu dumneavoastră.", "Întoarcerea dumneavoastră nu va diminua binecuvântările altora. Căci mărinimia Tatălui este infinită, iar ceea ce este dat unuia nu diminuează nici în cea mai mică măsură dreptul întâiului născut al altora.", "Nu afirm că întoarcerea este un lucru ușor de făcut. Pot să depun mărturie în acest sens. De fapt, ar putea fi cea mai grea alegere pe care o veți face vreodată.", "Dar depun mărturie că, în momentul în care hotărâți să vă întoarceți și să pășiți pe calea Salvatorului și Mântuitorului nostru, puterea Sa va intra în viața dumneavoastră și o va transforma.", "Îngerii din cer se vor bucura.", "La fel și noi, familia dumneavoastră în Hristos. La urma urmei, știm cum este să fii risipitor. Cu toții ne bizuim zilnic pe aceeași putere ispășitoare a lui Hristos. Cunoaștem această cărare și vom merge alături de dumneavoastră.", "Nu, cărarea noastră nu va fi lipsită de suferință, amărăciune sau tristețe! Dar am ajuns atât de departe „prin cuvântul lui Hristos, cu credință nestrămutată în El, bazându-[ne] cu totul pe meritele [Celui] care are puterea de a salva”. Și, împreună, vom „[înainta] cu fermitate în Hristos, având o strălucire perfectă a speranței și o iubire de Dumnezeu și de toți oamenii”. Împreună, ne vom „[bucura] cu o bucurie negrăită și [plină de slavă]”, căci Isus Hristos este tăria noastră!", "Mă rog ca fiecare dintre noi să audă, în această pildă profundă, glasul Tatălui chemându-ne să o luăm pe drumul care duce acasă – ca noi să avem curajul să ne pocăim, să primim iertare și să urmăm cărarea care duce înapoi la Dumnezeul nostru plin de compasiune și de milă. Despre aceasta depun mărturie și vă las binecuvântarea mea, în numele lui Isus Hristos, amin."]}, {"name": "Mai mult decât un erou", "verses": ["Din 1856 până în 1860, mii de pionieri sfinți din zilele din urmă au tras cărucioare în care erau bunurile lor mai mult de 1.600 de kilometri către destinația lor, Valea Salt Lake. Cu 167 de ani în urmă, chiar în această săptămână, în data de 4 octombrie 1856, președintele Brigham Young a fost surprins să afle că două companii de cărucioare, conduse de Edward Martin și James Willie, se aflau încă la sute de kilometri de Salt Lake, iar iarna se apropia rapid. Chiar a doua zi, nu departe de locul în care ne întâlnim astăzi, președintele Young a stat în fața sfinților și a declarat: „Mulți dintre frații și surorile noastre sunt cu cărucioare pe câmpii și trebuie să fie aduși aici… duceți-vă și aduceți-i pe oamenii aceia care sunt acum pe câmpii”.", "După doar două zile, primele grupuri de salvare au plecat în căutarea pionierilor care au folosit cărucioare.", "Un membru al companiei Willie a descris situația disperată dinainte de sosirea echipei principale de salvare. El a împărtășit: „[Chiar] când părea că totul avea să fie pierdut… și părea că mai rămâneau puține lucruri pentru care să trăim, ca un tunet care ieșea din cerul senin, Dumnezeu ne-a răspuns la rugăciuni. Un grup de salvare, aducând alimente și provizii… a apărut… Cum I-am mulțumit lui Dumnezeu pentru salvarea noastră” .", "Acești salvatori au fost eroi pentru pionieri, riscându-și viața în condiții meteorologice extreme pentru a aduce acasă cât mai mulți oameni posibil. Un astfel de erou a fost Ephraim Hanks.", "La mijlocul lunii octombrie și fără să știe de situația dificilă în care se aflau cei cu cărucioarele, Hanks se întorcea la casa lui din Salt Lake după o călătorie în care, în timpul nopții, a fost trezit de un glas, spunând: „Oamenii cu cărucioarele au probleme și este nevoie de tine; te vei duce să-i ajuți?”.", "Cu această întrebare în minte, s-a grăbit să se întoarcă în orașul Salt Lake. Și, auzindu-l pe președintele Heber C. Kimball chemând alți voluntari, Hanks a pornit, pe cont propriu, a doua zi, pentru a-i salva. Mișcându-se repede, a ajuns din urmă alți salvatori și, despre momentul în care a ajuns la compania lui Martin, Hanks a spus: „Priveliștea care mi s-a înfățișat când am intrat în tabăra lor nu-mi va putea fi ștearsă niciodată din amintire… [și] a fost suficient pentru a atinge inima cea mai tare”.", "Ephraim Hanks a petrecut zile mergând din cort în cort binecuvântându-i pe cei bolnavi. El a relatat că, „de multe ori, când le slujeam celor bolnavi și mustram bolile în numele Domnului Isus Hristos, cei suferinzi se mobilizau dintr-o dată; erau vindecați aproape instantaneu”. Ephraim Hanks va fi pentru totdeauna un erou pentru acei pionieri care au folosit cărucioare.", "La fel ca în cazul acelei salvări remarcabile, evenimentele care ne influențează viața și chiar cursul istoriei sunt adesea rezultatul hotărârilor și realizărilor individuale ale bărbaților și femeilor – mari artiști, oameni de știință, conducători din mediul de afaceri și politicieni. Aceste persoane extraordinare sunt, deseori, onorate ca eroi cu monumente construite pentru a aminti realizările lor.", "Ca tânăr băiat, primii mei eroi au fost atleți. Primele mele amintiri sunt despre cum adunam cartonașe de baseball cu imagini și statistici despre jucători din Liga Mare de Baseball. „Preaslăvirea unui erou” când ești copil poate fi distractivă și inocentă, ca atunci când cei mici se îmbracă de Halloween asemenea supereroilor lor preferați. Deși admirăm și respectăm mulți bărbați și femei talentați și remarcabili pentru abilitățile și contribuțiile lor, gradul în care sunt venerați, dacă este în exces, poate fi asemenea preaslăvirii vițelului de aur în deșertul Sinai de către copiii lui Israel.", "Ca adulți, ceea ce, odată, a fost o distracție inocentă din copilărie poate deveni o piatră de poticnire când „preaslăvirea ca pe un erou” a politicienilor, bloggerilor, influencerilor, atleților sau muzicienilor ne face să ne uităm „dincolo de limite” și să pierdem din vedere ceea ce este cu adevărat esențial.", "Pentru copiii lui Israel, încercarea nu a fost aurul pe care l-au adus cu ei în călătoria lor spre pământul făgăduit, ci ceea ce au permis ca aurul să devină, anume un idol, care, apoi, a devenit obiectul preaslăvirii lor, îndepărtându-le atenția de la Iehova, care despărțise Marea Roșie și îi eliberase din robie. Concentrarea lor asupra vițelului le-a influențat capacitatea de a-L preaslăvi pe adevăratul Dumnezeu.", "Eroul – eroul nostru, acum și întotdeauna – este Isus Hristos și orice sau oricine, care ne distrage atenția de la învățăturile Sale, așa cum se găsesc în scripturi și în cuvintele profeților în viață, poate influența în mod negativ progresul nostru pe cărarea legămintelor. Înainte de crearea acestei lumi, ne-am uitat la Isus Hristos când a devenit clar că planul propus de Tatăl din Cer, care includea ocazia noastră de a progresa și de a deveni ca El, era pus la încercare.", "Isus Hristos nu doar că era conducătorul în apărarea planului Tatălui nostru, ci avea să joace, de asemenea, cel mai important rol în implementarea lui. El I-a răspuns Tatălui și S-a oferit voluntar să Se dea pe Sine „ca preț de răscumpărare pentru toți” pentru a plăti o datorie pe care fiecare dintre noi avea să o atragă asupra sa prin păcat, dar pe care nu o putea plăti singur.", "Președintele Dallin H. Oaks ne-a învățat: „[Isus Hristos] a făcut tot ce este esențial pentru călătoria noastră prin viața muritoare către destinul rezumat în planul Tatălui nostru Ceresc”.", "În Grădina Ghetsimani, când S-a confruntat cu o sarcină atât de copleșitoare, Salvatorul a declarat cu deosebit curaj: „Facă-se nu voia Mea, ci a Ta” și, apoi, a luat asupra Sa toate durerile, bolile și suferințele pentru păcatele tuturor celor care vor trăi vreodată. Într-un act perfect de supunere și devotament, Isus Hristos a înfăptuit actul suprem și eroic din toată creația, culminând cu învierea Sa glorioasă.", "La cea mai recentă conferință generală, președintele Russell M. Nelson ne-a amintit: „Indiferent de ce întrebări sau probleme aveți, răspunsul se găsește întotdeauna în viața și învățăturile lui Isus Hristos. Aflați mai multe despre ispășirea Sa, dragostea Sa, mila Sa, doctrina Sa și Evanghelia Sa restaurată a vindecării [și a] progresului. Întoarceți-vă către El! Urmați-L!”. Și aș adăuga: „Alegeți-L pe El”.", "În lumea noastră complexă, poate fi tentant să ne îndreptăm către eroii societății în efortul de a oferi claritate vieții atunci când aceasta poate părea confuză sau copleșitoare. Cumpărăm hainele pe care ei le sponsorizează, acceptăm politica pe care o adoptă și urmăm sugestiile pe care le împărtășesc pe rețelele de socializare. Acest lucru poate fi în regulă în cazul unei diversiuni temporare, dar trebuie să fim vigilenți ca această formă de preaslăvire a eroilor să nu devină vițelul nostru de aur. Alegerea eroului corect are consecințe eterne.", "Când familia noastră a sosit în Spania pentru a ne începe slujirea în calitate de conducători ai misiunii, am găsit, înrămat, un citat împărtășit de vârstnicul Neal A. Maxwell care are relevanță pentru eroii pe care alegem să-i urmăm. El a declarat: „Dacă prima dumneavoastră alegere nu este împărăția lui Dumnezeu, nu va conta ce ați ales în locul ei”. Frați și surori, alegându-L pe Isus Hristos, Împăratul împăraților, alegem împărăția lui Dumnezeu. Orice altă alegere este echivalentă cu alegerea brațului de carne sau a unui vițel de aur și, în cele din urmă, ne va dezamăgi.", "În Cartea Daniel din Vechiul Testament, citim relatarea despre Șadrac, Meșac și Abed-Nego, care au știut clar ce erou să aleagă și nu a fost unul dintre dumnezeii împăratului Nebucadnețar. Ei au declarat cu încredere:", "„Dumnezeul nostru, căruia îi slujim, poate să ne scoată din cuptorul aprins…", "Și chiar de nu ne va scoate, să știi, împărate, că nu vom sluji dumnezeilor tăi, și nici nu ne vom închina chipului de aur”.", "Apostolul Pavel ne-a învățat: „Sunt în adevăr mulți «dumnezei»” și, aș putea adăuga, mulți eroi, la care suntem invitați să ne închinăm, să-i preaslăvim și să-i urmăm. Dar, așa cum au știut cei trei prieteni ai lui Daniel, există doar Unul care ne va elibera garantat pentru că El a făcut-o deja și o va face întotdeauna.", "Pentru noi, în călătoria noastră înapoi în prezența lui Dumnezeu, spre pământul nostru făgăduit, problema nu este politicianul, muzicianul, atletul sau vloggerul, ci alegerea de a le permite să devină obiectul principal al atenției și concentrării noastre, în locul Salvatorului și Mântuitorului nostru.", "Îl alegem pe El, Isus Hristos, când alegem să cinstim ziua Sa, fie că suntem acasă sau în vacanță. Îl alegem când alegem cuvintele Sale prin intermediul scripturilor și al învățăturilor profeților în viață. Îl alegem când alegem să deținem o recomandare pentru templu și să trăim demni de a o folosi. Îl alegem când suntem împăciuitori și refuzăm să fim certăreți „mai ales când avem diferențe de opinie”.", "Niciun conducător nu a dat vreodată dovadă de mai mult curaj, niciun voluntar nu a dat dovadă de mai multă bunătate, niciun doctor nu a vindecat mai multe boli și niciun artist nu a fost mai creativ decât Isus Hristos.", "Într-o lume a eroilor, cu monumente și muzee dedicate realizărilor bărbaților și femeilor muritori, există Unul care stă mai presus de toți ceilalți. Depun mărturie că Isus Hristos nu este doar eroul nostru, El este Domnul și Regele nostru, Salvatorul și Mântuitorul omenirii. În numele lui Isus Hristos, amin."]}, {"name": "Însoțitorul nostru permanent", "verses": ["Preaiubiți frați și surori, în cadrul acestei conferințe am fost binecuvântați cu o revărsare de revelație. Slujitori ai Domnului Isus Hristos au rostit și vor rosti cuvinte pline de adevăr, încurajare și îndrumare.", "Am fost impresionat de mărturiile depuse în cadrul acestei conferințe în care Domnul ne vorbește personal prin Duhul Sfânt. Pe măsură ce ne rugăm și, apoi, dăm ascultare îndemnurilor Spiritului, dobândim cunoștințe și binecuvântări mai mari care ne îndrumă de-a lungul zilelor tot mai grele care vor urma.", "Am auzit din nou avertizarea președintelui Russell M. Nelson că, „în zilele care vor veni, nu va fi posibil să supraviețuim spiritual fără influența îndrumătoare, conducătoare, alinătoare și constantă a Duhului Sfânt”.", "Această avertizare profetică m-a făcut să cuget la ce aș putea să îi învăț pe copiii, nepoții și strănepoții mei despre cum să aibă parte de această îndrumare importantă de-a lungul zilelor grele care vor urma.", "Așadar, acest mesaj de astăzi este o scrisoare scurtă către urmașii mei care i-ar putea ajuta când nu voi fi cu ei în zilele minunate care vor urma. Îmi doresc ca ei să știe ce am ajuns să știu, care i-ar putea ajuta.", "Am ajuns să înțeleg mai bine ce este necesar pentru ca ei să aibă influența permanentă a Duhului Sfânt în viața lor. Și am simțit îndemnul de a vă vorbi astăzi despre experiența mea legată de faptul de a-L invita pe Duhul Sfânt, în măsura în care am putut, să fie însoțitorul meu permanent. Rugăciunea mea este ca eu să-i pot încuraja.", "Voi începe invitându-i să se gândească la fiii lui Helaman, Nefi și Lehi, și la ceilalți slujitori ai Domnului care lucrau cu ei, și să se roage în privința lor. Ei s-au confruntat cu o opoziție aprigă. Slujeau într-un loc plin de ticăloșie și au avut de-a face cu multe înșelăciuni groaznice. Eu prind curaj, și puteți și dumneavoastră, datorită următorului verset din cronica lui Helaman:", "„Iar în cel de-al șaptezeci și nouălea an au început să fie multe dispute. Dar s-a întâmplat că Nefi și Lehi, precum și mulți dintre frații lor care știau despre punctele adevărate ale doctrinei, având multe revelații în fiecare zi, de aceea ei au predicat poporului într-atât, încât aceștia au pus capăt la disputele lor în același an”.", "Această relatare îmi dă curaj și ar putea să vă dea curaj și dumneavoastră. Fiii lui Helaman au fost învățați și îndrumați printr-o serie de experiențe avute cu Duhul Sfânt. Acest lucru mă asigură că noi putem fi învățați de Spirit și putem învăța de la Spirit rând după rând, primind ceea ce avem nevoie și, apoi, când vom fi gata, vom primi mai mult.", "Am fost încurajat în același mod de relatarea lui Nefi în care i se cere să se întoarcă la Ierusalim pentru a lua plăcile lui Laban. Vă amintiți alegerea pe care a făcut-o. El a spus: „Mă voi duce şi voi face lucrurile pe care Domnul le-a poruncit”.", "Experiența lui Nefi cu Duhul Sfânt pe parcursul acelei însărcinări mi-a dat curaj de multe ori când a trebuit să îndeplinesc însărcinări despre care știam că sunt de la Domnul, dar care păreau cu mult peste experiența și capacitatea mea.", "Vă aduceți aminte ce a spus Nefi despre experiența lui: „Și era noapte; și eu i-am făcut [pe frații mei] să se ascundă în afara zidurilor. Și după ce ei s-au ascuns, eu, Nefi, m-am strecurat în oraș și am înaintat către casa lui Laban”.", "El continuă: „Și am fost condus de Spirit, neștiind dinainte lucrurile pe care trebuia să le fac”.", "Am fost încurajat să știu că Nefi a fost îndrumat de Spirit în fiecare minut de-a lungul nopții cât timp s-a aflat în slujba Domnului.", "Noi avem și dumneavoastră veți avea nevoie de însoțirea permanentă a Duhului Sfânt. Acum, ne-o dorim, dar, totuși, știm din experiență că nu este ușor să o dobândim. Fiecare dintre noi se gândește, spune și face lucruri în viața de zi cu zi care pot jigni Spiritul.", "Când se întâmplă acest lucru, și se va întâmpla, este posibil să simțim dezaprobare din partea Domnului. Și s-ar putea să fim ispitiți să simțim că suntem singuri. Așadar, este important să ne amintim promisiunea sigură care ne este făcută în fiecare săptămână când ne pocăim și luăm din împărtășanie: „Ei să poată avea totdeauna Spiritul Său cu ei”.", "Dacă ați simțit influența Duhului Sfânt astăzi, puteți considera acest lucru ca fiind o dovadă că ispășirea lucrează în viața dumneavoastră.", "Vârstnicul Jeffrey R. Holland a spus: „Ori de câte ori aceste momente extreme apar în viața noastră, nu trebuie să cedăm fricii că Dumnezeu ne-a abandonat sau că El nu ne mai aude rugăciunile. El chiar ne aude. El chiar ne vede. El chiar ne iubește”.", "Această asigurare m-a ajutat. Când mă simt departe de Domnul, când răspunsurile la rugăciunile mele par că întârzie, am învățat să urmez sfatul președintelui Nelson de a-mi cerceta viața pentru a găsi ocazii de a mă pocăi. El ne amintește: „Pocăința zilnică este calea către puritate, iar puritatea aduce cu sine putere”.", "Dacă vă este greu să simțiți Duhul Sfânt, puteți să cugetați dacă este ceva pentru care trebuie să vă pocăiți și să primiți iertare. Puteți să vă rugați cu credința de a știi ce să faceți pentru a fi curățați și, astfel, să fiți mult mai pregătiți de însoțirea permanentă a Duhului Sfânt.", "Dacă doriți să aveți parte de însoțirea permanentă a Duhului Sfânt, trebuie s-o doriți pentru motivele corecte. Scopul dumneavoastră trebuie să fie scopul Domnului. Dacă motivele dumneavoastră sunt prea egoiste, vă va fi greu să primiți îndemnurile Spiritului.", "Cheia, pentru mine și pentru dumneavoastră, este să doriți ceea ce dorește Salvatorul. Motivele noastre trebuie să fie determinate de dragostea pură a lui Hristos. Rugăciunile noastre trebuie să exprime: „Tot ce vreau eu este ceea ce vrei Tu. Facă-se voia Ta”.", "Încerc să-mi amintesc de sacrificiul Salvatorului și de dragostea Sa pentru mine. Apoi, când mă rog Tatălui Ceresc pentru a-I mulțumi, simt dragoste și asigurarea că rugăciunile mele sunt auzite și că voi primi ceea ce este cel mai bun. Îmi întărește mărturia.", "Dintre toate lucrurile despre care Duhul Sfânt depune mărturie, cel mai prețios lucru pentru noi poate fi că Isus este Hristosul, Fiul cel Viu al lui Dumnezeu. Salvatorul a promis: „Când va veni Mângâietorul, pe care-L voi trimite de la Tatăl, adică Duhul adevărului, care purcede de la Tatăl, El va mărturisi despre Mine”.", "Cu ani în urmă, am primit un telefon de la o mamă tulburată. Ea mi-a spus că fiica ei se mutase departe de casă. Din puțina comunicare pe care o avea cu fiica ei, ea simțise că ceva nu era în regulă. Ea m-a implorat să o ajut.", "Am aflat cine era învățătorul de acasă al fiicei. După această denumire, vă dați seama că acest lucru s-a întâmplat cu mult timp în urmă. L-am sunat. El era tânăr. Totuși, mi-a spus că el și colegul său fuseseră treziți noaptea nu doar de îngrijorarea pentru fiică, ci și de inspirația că ea urma să facă alegeri care aveau să aducă tristețe și nefericire. Doar pe baza acelei inspirații de la Spirit, ei s-au dus s-o viziteze.", "La început, ea nu a vrut să le spună despre situația ei. Ei au implorat-o să se pocăiască și să aleagă calea pe care Domnul o avea pentru ea. Apoi, ea și-a dat seama, cred eu că prin Spirit, că singura cale prin care ei puteau să știe ce știau despre viața ei era Dumnezeu. O mamă și-a îndreptat îngrijorările motivate de dragoste către Tatăl Ceresc și Salvator. Duhul Sfânt a fost trimis acelor învățători de acasă deoarece ei erau dornici să-I slujească Domnului. Ei au urmat îndemnul și promisiunea care se găsesc în Doctrină și legăminte:", "„Inima ta să fie, de asemenea, plină de caritate față de toți oamenii și frații în credință și virtutea să înfrumusețeze, fără încetare, gândurile tale; atunci, încrederea ta va crește puternic în prezența lui Dumnezeu; și doctrina preoției va cădea deasupra sufletului tău ca roua din cer.", "Duhul Sfânt va fi tovarășul tău permanent și sceptrul tău un sceptru neschimbat al dreptății și al adevărului; și stăpânirea ta va fi o stăpânire nepieritoare și, fără mijloace de constrângere, va curge spre tine în vecii vecilor”.", "Depun mărturie că Domnul Și-a ținut promisiunea. Duhul Sfânt este trimis membrilor Bisericii lui Isus Hristos credincioși și care țin legăminte. Acum, experiențele dumneavoastră vor fi unice și Spiritul vă va îndruma în cel mai bun mod potrivit credinței și capacității dumneavoastră de a primi revelație pentru dumneavoastră și pentru cei pe care îi iubiți și cărora le slujiți. Mă rog din toată inima mea ca încrederea dumneavoastră să crească.", "Îmi depun mărturia că Dumnezeu Tatăl trăiește. El vă iubește. El vă aude fiecare rugăciune. Isus Hristos chiar S-a rugat la Tatăl pentru a-L trimite pe Duhul Sfânt să ne îndrume, să ne aline și să ne depună mărturie despre adevăr. Tatăl și Fiul Său Preaiubit i-au apărut lui Joseph Smith într-o dumbravă. Profetul Joseph Smith a tradus Cartea lui Mormon prin darul și puterea lui Dumnezeu.", "Mesageri cerești au restaurat cheile preoției. Președintele Russell M. Nelson este profetul lui Dumnezeu pentru tot pământul.", "Ca martor al lui Isus Hristos, eu știu că El trăiește și că El conduce Biserica Sa. Dumneavoastră și cu mine avem ocazia de a-L avea pe Duhul Sfânt drept însoțitorul nostru permanent și de a avea acele adevăruri confirmate pe măsură ce ne amintim de Salvator și Îl iubim, ne pocăim și cerem ca dragostea Sa să fie în inimile noastre. Mă rog ca noi să avem această binecuvântare și însoțirea Spiritului Sfânt în această zi și în fiecare zi a vieții noastre. Vă iubesc. În numele sacru al lui Isus Hristos, amin."]}, {"name": "Isus Hristos este comoara", "verses": ["În anul 1907, un englez bogat, pe nume George Herbert, al cincilea conte de Carnarvon, s-a mutat în Egipt și a devenit pasionat de arheologie. El s-a dus la un egiptolog cunoscut, Howard Carter, și i-a propus un parteneriat. Carter avea să supravegheze excavările lor arheologice, iar Carnarvon avea să asigure fondurile.", "Împreună, ei au explorat cu succes o varietate de locuri. Apoi, au primit permisiunea de a excava în Valea Regilor, situată lângă localitatea Luxor din zilele noastre, unde s-au găsit mormintele multor faraoni. Ei au hotărât să caute mormântul regelui Tutankhamon. Tutankhamon urcase pe tronul Egiptului cu mai bine de 3.000 de ani în urmă și domnise timp de zece ani înainte de moartea sa neașteptată. Se știa că fusese îngropat în Valea Regilor, dar nu se știa unde se afla mormântul său.", "Carter și Carnarvon au petrecut cinci ani căutând, fără succes, mormântul lui Tutankhamon. În cele din urmă, Carnarvon l-a informat pe Carter că nu mai dorea să ia parte la această căutare fără succes. Carter a implorat ca excavarea să mai continue o perioadă și Carnarvon a acceptat și a fost de acord să o finanțeze.", "Carter și-a dat seama că întreaga zonă a Văii Regilor fusese excavată cu meticulozitate – cu excepția zonei în care își făcuseră tabăra. După câteva zile de săpat acolo, ei au găsit primele trepte care duceau jos la mormânt.", "În cele din urmă, când Carter a ajuns în anticamera mormântului lui Tutankhamon, el a văzut aur peste tot. După trei luni de catalogare a conținutului anticamerei, ei au deschis camera sigilată a mormântului în luna februarie a anului 1923 – în urmă cu 100 de ani. Aceasta a fost cea mai faimoasă descoperire arheologică a secolului douăzeci.", "În timpul acelor ani de căutări fără succes, Carter și Carnarvon trecuseră cu vederea ceea ce era literalmente sub picioarele lor. Cu aproximativ cinci secole înainte de nașterea Salvatorului, profetul Iacov din Cartea lui Mormon a numit faptul de a considera că ni se cuvine sau de a nu aprecia la adevărata valoare ceea ce se află lângă noi „[a te uita] dincolo de limite” sau de țintă. Iacov a prezis că oamenii din Ierusalim nu aveau să-L recunoască pe Mesia cel promis când El va veni. Iacov a profețit că ei aveau să fie „un popor încăpățânat [care avea să disprețuiască] cuvintele clare… și [care avea să caute] lucruri pe care [nu putea să le înțeleagă]. Prin urmare, din cauza orbirii lor, care orbire [avea să vină] pentru că s-au uitat dincolo de limite, ei trebuie să cadă”. Cu alte cuvinte, ei aveau să se împiedice.", "Profețiile lui Iacov s-au dovedit a fi corecte. În timpul slujirii lui Isus din viața muritoare, mulți s-au uitat dincolo de limite, dincolo de El. Ei s-au uitat dincolo de Salvatorul lumii. În loc să recunoască rolul Său în îndeplinirea planului Tatălui Ceresc, ei L-au condamnat și răstignit. Ei au căutat și așteptat pe altcineva să le aducă salvarea.", "Precum acei oameni din Ierusalim și precum Carter și Carnarvon, și noi putem fi înclinați să ne uităm dincolo de limite. Trebuie să ne păzim de această tendință pentru a nu-L pierde pe Isus Hristos din viața noastră și a nu eșua să recunoaștem nenumăratele binecuvântări pe care El ni le oferă. Avem nevoie de El. Suntem sfătuiți să ne bizuim „cu totul pe meritele Lui care are puterea de a salva”.", "El este ținta noastră. Dacă ne imaginăm incorect că este nevoie de ceva mai presus de ceea ce oferă El, noi negăm sau diminuăm scopul și puterea pe care El le poate avea în viața noastră. El a cerut drepturile asupra îndurării și ne oferă această îndurare. El este suprema „sursă [la care să ne uităm] pentru iertarea păcatelor [noastre]”. El este Avocatul nostru la Tatăl și promovează ceea ce Tatăl a dorit tot timpul, și anume ca noi să ne întoarcem la El ca moștenitori ai împărăției Sale. Noi trebuie, potrivit cuvintelor profetului Alma, să „[ne aruncăm privirile] și [să începem să credem] în Fiul lui Dumnezeu, în faptul că El va veni ca să mântuiască poporul Său și că El va suferi și va muri ca să ispășească pentru păcatele [noastre]; și că El se va ridica iarăși din morți, ceea ce va face să se înfăptuiască învierea”. Isus Hristos este comoara noastră.", "Salvatorul ne-a oferit multe moduri de a ne concentra asupra Sa în mod voit, inclusiv ocazia zilnică de a ne pocăi. Uneori, noi subevaluăm cât de mare este această binecuvântare oferită. Când aveam opt ani, am fost botezat de tatăl meu. După aceea, l-am ținut de mână în timp ce mergeam să traversăm o stradă aglomerată. Nu eram atent și am făcut un pas înainte chiar când un camion mare a trecut cu viteză. Tatăl meu m-a tras înapoi din stradă pe trotuar. Dacă nu ar fi făcut asta, aș fi fost lovit de camion. Cunoscându-mi firea neastâmpărată, m-am gândit: „Poate ar fi fost mai bine pentru mine să fiu ucis de camion, deoarece nu voi mai fi niciodată la fel de curat cum sunt acum după botezul meu”.", "Fiind un copil de opt ani, am presupus în mod greșit că apa botezului spală păcatele. Dar nu e așa. În anii care au trecut de la botezul meu, am învățat că păcatele sunt curățate de puterea lui Isus Hristos prin sacrificiul Său ispășitor, când facem legământ la botez și-l ținem. Apoi, prin darul pocăinței, noi putem rămâne curați. Am mai învățat că împărtășania aduce un ciclu puternic și virtuos în viața noastră, care ne permite să păstrăm o iertare a păcatelor noastre.", "Precum comoara care era sub picioarele lui Carter și Carnarvon, prețioasele binecuvântări ale împărtășaniei sunt disponibile pentru noi de fiecare dată când participăm la adunarea de împărtășanie. Ni se promite că Duhul Sfânt va fi însoțitorul nostru permanent dacă privim împărtășania așa cum un nou convertit privește botezul și confirmarea, cu o inimă frântă și un spirit smerit și cu hotărârea de a trăi potrivit acelui legământ făcut la botez. Duhul Sfânt ne binecuvântează cu puterea Sa care sfințește, pentru ca noi să putem păstra mereu o iertare a păcatelor noastre, săptămână de săptămână.", "Temelia noastră spirituală este întărită prin pocăință și prin a ne pregăti în mod conștient pentru a lua din împărtășanie fiind demni. Doar având o temelie spirituală puternică putem face față ploii, vântului și inundațiilor metaforice cu care ne confruntăm în viața noastră. Pe de altă parte, temelia noastră spirituală este slăbită când alegem să lipsim de la adunarea de împărtășanie sau când nu ne concentrăm asupra Salvatorului în timpul împărtășaniei. S-ar putea ca noi, fără intenție, „[să ne depărtăm] de Spiritul Domnului și acesta nu va mai avea niciun loc în [noi] ca să [ne îndrume] pe drumurile înțelepciunii, ca să [putem] fi binecuvântați, prosperi și apărați”.", "Când Îl avem pe Duhul Sfânt cu noi, suntem inspirați și îndrumați să facem și să ținem alte legăminte, precum cele pe care le facem în temple. Aceasta ne aprofundează relația cu Dumnezeu. Este posibil să fi observat că, în ultimii ani, au fost anunțate multe temple noi, ceea ce a însemnat aducerea templelor mai aproape de membri. În mod paradoxal, pe măsură ce templele devin mai accesibile, poate fi mai ușor pentru noi să devenim mai superficiali privind mersul la templu. Când templele sunt departe, noi alocăm timp și resurse pentru a călători la templu, pentru a preaslăvi acolo. Noi acordăm prioritate acestor călătorii.", "Având un templu aproape, poate fi ușor să lăsăm lucrurile mici să ne împiedice să mergem, spunându-ne: „Ei bine, voi merge altă dată”. A locui aproape de un templu aduce cu sine o flexibilitate mai mare privind planificarea timpului petrecut în templu, dar această flexibilitate poate duce la faptul de a considera că timpul petrecut în templu ni se cuvine. Când facem aceasta, noi „ratăm ținta”, subevaluând ocazia de a ne apropia mai mult de Salvator în casa Sa sfântă. Angajamentul nostru de a participa când templul este aproape trebuie să fie cel puțin la fel de puternic ca atunci când este departe.", "După ce Carter și Carnarvon au săpat în altă parte în Valea Regilor, căutând mormântul lui Tutankhamon, și-au dat seama de greșeala lor. Noi nu trebuie să muncim fără succes, așa cum au făcut ei o perioadă, pentru a ne găsi comoara. Nici nu trebuie să căutăm sfaturi de la surse necunoscute, prețuind noutatea sursei și gândindu-ne că un astfel de sfat va fi mai luminat decât acela pe care îl putem primi de la un profet umil al lui Dumnezeu.", "După cum este consemnat în Vechiul Testament, când a căutat un leac pentru lepra de care suferea, Naaman a fost indignat când i s-a cerut să se scufunde de șapte ori într-un râu obișnuit din apropiere. Dar el a fost convins să urmeze sfatul profetului Elisei în loc să se bizuie pe propriile idei preconcepute despre modul în care trebuia să aibă loc miracolul. Rezultatul a fost că Naaman a fost vindecat. Când avem încredere în profetul lui Dumnezeu pe pământ astăzi și acționăm potrivit sfatului său, noi vom găsi fericire și putem fi, de asemenea, vindecați. Nu trebuie să căutăm în altă parte.", "Frați și surori, vă încurajez să vă amintiți de Isus Hristos și să vă concentrați întotdeauna asupra Sa. El este Salvatorul și Mântuitorul, „ținta” către care trebuie să ne uităm și cea mai mare comoară a noastră. Pe măsură ce veniți la El, veți fi răsplătiți cu tăria de a înfrunta încercările vieții, curajul de a face ceea ce este drept și capacitatea de a vă îndeplini misiunea în viața muritoare. Prețuiți ocazia de a vă pocăi, privilegiul de a lua din împărtășanie, binecuvântarea de a face și de a ține legămintele din templu, fericirea de a preaslăvi în templu și bucuria de a avea un profet în viață.", "Îmi depun mărturia solemnă și sigură că Dumnezeu, Tatăl Etern, este Tatăl nostru Ceresc și că El trăiește; Isus este Hristosul; El este Prietenul nostru din cer, bun și înțelept, iar aceasta este Biserica Sa restaurată. Vă mulțumesc pentru credința și fidelitatea dumneavoastră. Mă rog să fiți binecuvântați, prosperi și apărați, în numele lui Isus Hristos, amin."]}, {"name": "Adevărul etern", "verses": ["Dragii mei frați și dragile mele surori, vă mulțumesc pentru devotamentul dumneavoastră față de Dumnezeu Tatăl și față de Fiul Său, Isus Hristos, și vă mulțumesc pentru dragostea și slujirea dumneavoastră unul față de altul. Sunteți extraordinari!", "După ce soția mea, Anne, și cu mine am primit chemarea de a sluji în misiune cu timp deplin în calitate de conducători de misiune, familia noastră a hotărât să învețe numele fiecărui misionar înainte de a ajunge în câmpul misiunii. Am obținut fotografii, am făcut cartonașe și am început să studiem fețe și să memorăm nume.", "Când am ajuns în câmpul misiunii, am desfășurat conferințe pentru a-i cunoaște pe misionari. În timp ce socializam, l-am surprins pe fiul nostru în vârstă de nouă ani spunând:", "„Îmi pare bine să te cunosc, Sam!”", "„Rachel, de unde ești?”", "„O, David, ești înalt!”", "Alarmat, m-am dus la fiul nostru și i-am șoptit: „Hei, să ne amintim să le spunem misionarilor vârstnic sau soră”.", "El m-a privit nedumerit și a spus: „Tată, am crezut că trebuia să le memorăm numele”. Fiul nostru a făcut ceea ce credea că era corect, bazându-se pe înțelegerea lui.", "Așadar, care este înțelegerea noastră despre adevăr în lumea de azi? Suntem bombardați constant cu opinii puternice, raportări tendențioase și informații incomplete. În același timp, volumul și sursele acestor informații sunt în creștere. Nevoia noastră de a recunoaște adevărul nu a fost niciodată mai importantă!", "Adevărul este vital pentru ca noi să întemeiem relația noastră cu Dumnezeu și s-o întărim, să găsim pace și bucurie și să ne atingem potențialul divin. Astăzi, aș dori să ne gândim la următoarele întrebări.", "Ce este adevărul și de ce este important?", "Cum găsim adevărul?", "Când găsim adevărul, cum îl putem împărtăși?", "Domnul ne-a învățat prin scripturi că „adevărul este cunoașterea lucrurilor așa cum sunt, și așa cum au fost, și așa cum o să fie” (Doctrină și legăminte 93:24). El „nu a fost [creat] sau [făcut]” (Doctrină și legăminte 93:29) și „nu are sfârșit” (Doctrină și legăminte 88:66). Adevărul este absolut, definitiv și imuabil. Cu alte cuvinte, adevărul este etern.", "Adevărul ne ajută să evităm înșelăciunea, să discernem binele de rău, să primim protecție și să găsim alinare și vindecare. Adevărul poate, de asemenea, să ne îndrume în acțiunile noastre, să ne facă liberi, să ne sfințească și să ne conducă spre viața eternă.", "Dumnezeu ne revelează adevărul etern printr-o rețea de relații pentru primirea revelațiilor, în care sunt implicați El Însuși, Isus Hristos, Duhul Sfânt, profeții și noi. Să vorbim despre rolurile distincte, totuși interconectate, pe care fiecare participant le are în acest proces.", "Primul, Dumnezeu este sursa adevărului etern. El și Fiul Său, Isus Hristos , au o înțelegere perfectă a adevărului și acționează întotdeauna în armonie cu adevăratele principii și legi. Această putere Le permite să creeze și să guverneze lumi, precum și să iubească, să îndrume și să ne îngrijească pe fiecare dintre noi în mod perfect. Ei doresc ca noi să înțelegem și să punem în practică adevărul, astfel încât să ne putem bucura de binecuvântările de care Ei se bucură. Ei pot împărtăși adevărul în persoană sau prin mesageri, cum ar fi Duhul Sfânt, îngerii sau profeții în viață.", "Al doilea, Duhul Sfânt depune mărturie despre întregul adevăr. El ne revelează adevăruri în mod direct și depune mărturie despre adevărurile propovăduite de alții. Impresiile din partea Spiritului vin, de obicei, ca gânduri în mintea noastră și sentimente în inima noastră.", "Al treilea, profeții primesc adevărul de la Dumnezeu și ne împărtășesc acel adevăr. Învățăm adevărul de la profeții din trecut din scripturi și de la profeții în viață în cadrul conferinței generale și prin alte canale oficiale.", "În cele din urmă, dumneavoastră și cu mine avem un rol important în acest proces. Dumnezeu Se așteaptă ca noi să căutăm, să recunoaștem și să punem în practică adevărul. Capacitatea noastră de a primi și a pune în practică adevărul depinde de tăria relației noastre cu Tatăl și Fiul, capacitatea noastră de răspuns la influența Duhului Sfânt și alinierea noastră cu profeții din zilele din urmă.", "Trebuie să ne amintim că Satana lucrează pentru a ne îndepărta de adevăr. El știe că fără adevăr, nu putem să dobândim viața eternă. El întrețese fire de adevăr cu filosofii lumești pentru a ne deruta și distrage de la ceea ce este comunicat de către Dumnezeu.", "Pe măsură ce căutăm adevărul etern, cele două întrebări care urmează ne pot ajuta să recunoaștem dacă un concept vine de la Dumnezeu sau dintr-o altă sursă.", "Este conceptul predat în mod constant în scripturi sau de către profeții în viață?", "Este conceptul confirmat prin mărturia Duhului Sfânt?", "Dumnezeu revelează adevăruri doctrinare prin profeți și Duhul Sfânt ne confirmă acele adevăruri și ne ajută să le punem în practică. Trebuie să căutăm și să fim pregătiți să primim aceste impresii spirituale în momentul în care ele vin. Suntem cel mai receptivi la mărturia Spiritului când suntem umili, ne rugăm cu sinceritate, studiem cuvintele lui Dumnezeu și ținem poruncile Sale.", "Odată ce Duhul Sfânt ne confirmă un anumit adevăr, înțelegerea noastră devine mai profundă când punem acel principiu în practică. Cu timpul, trăind în mod consecvent potrivit acelui principiu, dobândim o cunoaștere sigură despre acel adevăr.", "De exemplu, eu am făcut greșeli și am simțit remușcări din cauza alegerilor greșite. Dar, prin rugăciune, studiu și credință în Isus Hristos, am primit o mărturie despre principiul pocăinței.. Pe măsură ce am continuat să mă pocăiesc, înțelegerea mea despre pocăință a devenit mai puternică. M-am simțit mai aproape de Dumnezeu și de Fiul Său. Acum știu că păcatul poate fi iertat prin Isus Hristos, deoarece am parte de binecuvântările pocăinței în fiecare zi.", "Astfel, ce ar trebui să facem când căutăm cu sinceritate adevărul care nu a fost încă revelat? Am empatie pentru aceia dintre noi care așteaptă răspunsuri care nu par să vină.", "Pe Joseph Smith, Domnul l-a sfătuit: „Stai liniștit până când voi gândi că este bine să fie făcute cunoscute… toate lucrurile privind această problemă” (Doctrină și legăminte 10:37).", "Și Emmei Smith, El i-a explicat: „Nu murmura din cauza lucrurilor pe care tu nu le-ai văzut, căci ele sunt ascunse de tine și de lume, ceea ce este înțelepciunea Mea într-un timp care va veni” (Doctrină și legăminte 25:4).", "Și eu am căutat răspunsuri la întrebări profunde. Multe răspunsuri au venit, altele nu. Pe măsură ce așteptăm – încrezându-ne în înțelepciunea și dragostea lui Dumnezeu și bizuindu-ne pe ceea ce știm – El ne ajută să găsim pace până când El revelează adevărul tuturor lucrurilor.", "Când căutați adevărul, este util să înțelegeți diferența dintre doctrină și reguli. Doctrina se referă la adevăruri eterne, cum ar fi natura Dumnezeirii, planul salvării și sacrificiul ispășitor al lui Isus Hristos. Regulile reprezintă punerea în practică a doctrinei ținând cont de circumstanțele actuale. Regulile ne ajută să administrăm Biserica într-un mod organizat.", "În timp ce doctrina nu se schimbă niciodată, regulile se schimbă din când în când. Domnul lucrează prin profeții Săi pentru a susține doctrina Sa și pentru a modifica regulile Bisericii potrivit nevoilor copiilor Săi.", "Din păcate, uneori confundăm regulile cu doctrina. Dacă nu înțelegem diferența, riscăm să fim deziluzionați când se schimbă regulile și putem chiar să începem să ne îndoim de înțelepciunea lui Dumnezeu sau de rolul revelator al profeților.", "Când primim adevărul de la Dumnezeu, El ne încurajează să împărtășim altora acea cunoaștere. Facem acest lucru când predăm în cadrul unei clase, îndrumăm un copil sau discutăm despre adevăruri ale Evangheliei cu un prieten.", "Scopul nostru este de a propovădui adevărul într-un mod care invită puterea de convertire a Duhului Sfânt. Permiteți-mi să împărtășesc câteva invitații simple din partea Domnului și a profeților Săi care ne pot ajuta.", "Concentrați-vă asupra Tatălui Ceresc, asupra lui Isus Hristos și asupra doctrinei Lor fundamentale.", "Rămâneți înrădăcinați în scripturi și cuvintele profeților din zilele din urmă.", "Bizuiți-vă pe doctrina stabilită prin mai mulți martori care au autoritate.", "Evitați speculațiile, părerile personale sau ideile lumești.", "Propovăduiți un punct al doctrinei în contextul adevărurilor Evangheliei conexe.", "Folosiți metode de predare care invită influența Spiritului.", "Comunicați cu claritate pentru a evita înțelegerea greșită.", "Modul în care propovăduim adevărul contează cu adevărat. Pavel ne-a încurajat să spunem „[adevărul] în dragoste” (vedeți Efeseni 4:14-15). Adevărul are cea mai bună șansă să binecuvânteze pe altcineva când este transmis cu dragoste asemănătoare celei a lui Hristos.", "Adevărul propovăduit fără dragoste poate genera sentimente de judecată, descurajare și singurătate. Duce adesea la resentimente și diviziune – chiar la conflicte. Pe de altă parte, dragostea fără adevăr este fără valoare și îi lipsește promisiunea că vom progresa.", "Atât adevărul, cât și dragostea sunt esențiale pentru dezvoltarea noastră spirituală. Adevărul oferă doctrina, principiile și legile necesare dobândirii vieții eterne, în timp ce dragostea generează motivația necesară pentru a accepta și acționa în conformitate cu ceea ce este adevărat.", "Le voi fi întotdeauna recunoscător celor care m-au învățat cu răbdare și cu dragoste adevărul etern.", "În concluzie, permiteți-mi să împărtășesc adevăruri eterne care au devenit o ancoră pentru sufletul meu. Am ajuns să cunosc aceste adevăruri urmând principiile pe care le-am discutat astăzi.", "Știu că Dumnezeu este Tatăl nostru Ceresc. El este atotcunoscător, atotputernic și perfect iubitor. El a creat un plan pentru ca noi să dobândim viață eternă și să devenim ca El.", "Ca parte a acestui plan, El Și-a trimis Fiul, pe Isus Hristos, să ne ajute. Isus ne-a învățat să facem voia Tatălui și să ne iubim unul pe altul. El a ispășit pentru păcatele noastre și Și-a dat viața de bunăvoie pe cruce. El S-a ridicat din moarte după trei zile. Prin Hristos și harul Său, noi vom fi înviați, putem fi iertați și putem găsi tărie în suferință.", "În timpul slujirii Sale pe pământ, Isus a întemeiat Biserica Sa. Cu timpul, acea Biserică a fost schimbată și adevărurile au fost pierdute. Isus Hristos a restaurat Biserica Sa și adevărurile Evangheliei prin profetul Joseph Smith. Astăzi, Hristos continuă să conducă Biserica Sa prin profeți și apostoli în viață.", "Eu știu că, pe măsură ce venim la Hristos, vom putea, în cele din urmă, să fim „perfecționați… [în] El” (Moroni 10:32), să primim „o plenitudine de bucurii” (Doctrină și legăminte 93:33) și să primim „tot ceea ce are Tatăl” (Doctrină și legăminte 84:38). Despre aceste adevăruri, depun mărturie în numele sfânt al lui Isus Hristos, amin."]}, {"name": "Lecții divine despre calitatea de părinte", "verses": ["Ați ținut vreodată un nou-născut în brațe? Fiecare nou-născut emană o lumină, creând o legătură specială de dragoste care poate umple inimile părinților lui cu bucurie. Un scriitor mexican a scris: „Am aflat că, atunci când un nou-născut strânge pentru prima dată degetul tatălui său în pumnul lui mic, îl cucerește pentru totdeauna”.", "Calitatea de părinte este una dintre cele mai extraordinare experiențe ale vieții. Părinții intră într-un parteneriat cu Tatăl lor Ceresc pentru a-i îndruma pe copiii lor prețioși înapoi în cer. Astăzi, aș dori să împărtășesc câteva lecții despre calitatea de părinte care se găsesc în scripturi și care au fost predate de profeți în viață pentru a ne ajuta să lăsăm o moștenire ca părinți.", "Trebuie să urcăm împreună cu familiile noastre pe înălțimile culturii Evangheliei. Președintele Russell M. Nelson a declarat: „Familiile merită îndrumare din cer. Părinții nu pot sfătui copiii în mod corespunzător din experiență personală, teamă sau compasiune”.", "Deși mediile noastre culturale, metodele de creștere și educare a copiilor și experiențele personale pot fi valoroase pentru calitatea de părinte, aceste mijloace nu sunt suficiente pentru a-i ajuta pe copiii noștri să se întoarcă în cer. Avem nevoie de acces la un „set de valori și… practici [perfecționate]”, o cultură atât a dragostei, cât și a așteptărilor, în care interacționăm cu copiii noștri „într-un mod mai bun și mai sfânt”. Președintele Dallin H. Oaks a descris cultura Evangheliei ca fiind „un mod de viață diferit, un set de valori, așteptări și practici… Această cultură a Evangheliei are la origine planul salvării, poruncile lui Dumnezeu și învățăturile profeților în viață. Ea ne îndrumă în modul în care ne creștem familiile și ne trăim viața”.", "Isus Hristos se află în centrul acestei culturi a Evangheliei. Faptul de a adopta cultura Evangheliei în familiile noastre este vital pentru a crea un mediu fertil în care sămânța credinței să poată înflori. Pentru a urca pe înălțimi, președintele Oaks ne-a invitat „să renunțăm la orice tradiții personale sau de familie ori practici care sunt contrare învățăturilor Bisericii lui Isus Hristos”. Părinți, timiditatea noastră în a stabili o cultură a Evangheliei poate permite dușmanului să pună piciorul în căminele noastre sau, chiar mai rău, în inimile copiilor noștri.", "Pe măsură ce alegem să facem din cultura Evangheliei cultura predominantă în familia noastră, atunci, prin influența puternică a Duhului Sfânt, metodele, tradițiile și practicile noastre zilnice în calitate de părinți vor fi cernute, aliniate, îmbunătățite și perfecționate.", "Președintele Russell M. Nelson ne-a învățat că va trebui să ne transformăm căminul „într-un centru de învățare a Evangheliei”. Scopul învățării Evangheliei este de a ne „consolida convertirea la Tatăl Ceresc și la Isus Hristos și de a ne ajuta să devenim mai asemănători Lor”. Să ne gândim la trei responsabilități esențiale ale calității de părinte, descrise de profeți și apostoli, care ne pot ajuta să stabilim o cultură mai înaltă a Evangheliei în căminele noastre.", "Tatăl Ceresc l-a instruit pe Adam despre Isus Hristos și doctrina Sa. El l-a învățat: „Să-i înveți, în mod liber, pe copiii tăi aceste lucruri”. Cu alte cuvinte, Tatăl Ceresc l-a învățat pe Adam să predea aceste lucruri liber, cu generozitate și fără reținere. Scripturile ne spun că „Adam și Eva au preamărit numele lui Dumnezeu și ei au făcut cunoscute toate lucrurile fiilor și fiicelor lor”.", "Noi îi învățăm pe copiii noștri cu generozitate când petrecem timp de calitate cu ei. Îi învățăm fără reținere când discutăm subiecte delicate, cum ar fi „timpul petrecut în fața unui ecran”, folosind resursele pe care Biserica le-a pus la dispoziție. Îi învățăm liber când studiem scripturile împreună cu copiii noștri folosind Vino și urmează-Mă și permitem Spiritului să fie învățătorul.", "În cartea lui Ioan, citim că, atunci când mai mulți iudei L-au întrebat pe Salvator despre comportamentul Său, Isus le-a îndreptat atenția către exemplul Său, Tatăl Său. El ne-a învățat: „Fiul nu poate face nimic de la Sine; El nu face decât ce vede pe Tatăl făcând; și tot ce face Tatăl, face și Fiul întocmai”. Părinți, ce trebuie să facem pentru a fi exemple pentru copiii noștri? Ucenicie.", "În calitate de părinți, îi putem învăța despre importanța faptului de a-L pune pe Dumnezeu pe primul loc când discutăm despre prima poruncă, dar suntem un exemplu când punem deoparte distragerile lumești și ținem ziua de sabat sfântă în fiecare săptămână. Îi putem învăța despre importanța legămintelor din templu când vorbim despre doctrina căsătoriei celestiale și suntem un exemplu când ne onorăm legămintele, tratându-ne soțul sau soția cu demnitate.", "Credința în Isus Hristos trebuie să fie esența mărturiilor copiilor noștri și fiecare copil dobândește aceste mărturii prin revelație personală. Pentru a ne ajuta copiii să-și clădească mărturiile, îi încurajăm să-și folosească libertatea de a alege pentru a alege ce este drept și îi pregătim pentru o viață pe cărarea legămintelor lui Dumnezeu.", "Ar fi înțelept să încurajăm pe fiecare dintre copiii noștri să accepte invitația președintelui Nelson de a prelua controlul asupra propriei mărturii despre Isus Hristos și Evanghelia Sa, de a lucra pentru a o avea, de a o hrăni astfel, încât să crească, de a o hrăni cu adevăr și de a nu o pângări cu filosofii false ale femeilor și bărbaților necredincioși.", "Intențiile divine ale Tatălui nostru Ceresc în calitate de părinte au fost făcute cunoscute într-o revelație dată lui Moise: „Pentru că, iată, aceasta este lucrarea Mea și slava Mea – să realizez nemurirea și viața veșnică a omului”. Președintele Nelson a adăugat: „Dumnezeu va face tot ce poate, fără să vă încalce libertatea de a alege, pentru a vă ajuta să nu pierdeți cele mai mari binecuvântări din toată eternitatea”.", "În calitate de părinți, noi suntem împuterniciți de Dumnezeu în ce privește îngrijirea copiilor noștri. Trebuie să facem tot ce putem pentru a crea un mediu în care copiii noștri să simtă influența Sa divină.", "Tatăl Ceresc nu a intenționat niciodată ca noi, în calitate de părinți, să stăm pe margine ca spectatori, urmărind cum se desfășoară viața spirituală a copiilor noștri. Permiteți-mi să ilustrez această idee de creștere și educare a copiilor în mod neprihănit cu o experiență personală. Când mergeam la Societatea Primară într-o mică ramură din Guatemala, părinții mei au început să mă învețe despre valoarea binecuvântărilor patriarhale. Mama mea și-a făcut timp să-și împărtășească experiența primirii prețioasei binecuvântări patriarhale. Ea m-a învățat doctrina cu privire la binecuvântările patriarhale și a depus mărturie despre binecuvântările promise. Modul ei de creștere și educare în mod neprihănit m-a inspirat să am dorința de a-mi primi binecuvântarea patriarhală.", "Când aveam 12 ani, părinții mei m-au ajutat să caut un patriarh. Acest lucru a fost necesar pentru că nu exista un patriarh în districtul în care locuiam. Am călătorit la un patriarh care se afla într-un țăruș, la 156 de kilometri (97 de mile) depărtare. Îmi amintesc foarte bine când patriarhul și-a pus mâinile pe capul meu pentru a mă binecuvânta. Am știut printr-o confirmare spirituală puternică, fără îndoială, că Tatăl meu Ceresc mă cunoștea.", "Pentru un băiat de 12 ani dintr-un oraș mic, acest lucru a fost foarte important. În acea zi, inima mea s-a îndreptat către Tatăl meu Ceresc, datorită creșterii și educației oferite de mama și tatăl meu și le voi fi întotdeauna recunoscător.", "Sora Joy D. Jones, fostă președintă generală a Societății Primare, ne-a învățat: „Nu putem sta și aștepta ca în copiii noștri să se producă, pur și simplu, convertirea. Convertirea accidentală nu este un principiu al Evangheliei lui Isus Hristos”. Dragostea și invitațiile noastre inspirate pot aduce o schimbare în modul în care copiii noștri își folosesc libertatea de a alege. Președintele Nelson a subliniat: „Nicio altă muncă nu este mai importantă decât faptul de a fi un părinte neprihănit și atent!”.", "Dragi părinți, această lume este plină de filosofii, culturi și idei care se întrec în a atrage atenția copiilor noștri. Clădirea mare și spațioasă își face, zilnic, cunoscuți membrii folosind cele mai actuale canale media. „Iar prin darul Fiului Său”, ne-a învățat profetul Moroni, „a pregătit Dumnezeu o cale cu mult mai bună”.", "Pe măsură ce devenim parteneri cu Dumnezeu prin legăminte și devenim împuterniciți ai Săi în ce privește îngrijirea copiilor noștri, El ne va sfinți intențiile, ne va inspira învățăturile și ne va tempera invitațiile, astfel încât „copiii noștri [să știe] la ce sursă să se uite pentru iertarea păcatelor lor”. În numele lui Isus Hristos, amin."]}, {"name": "Puterea tămăduitoare a Salvatorului pe insulele mării", "verses": ["În anii 1960, tatăl meu preda la Colegiul Bisericii Hawaii, din Laie, unde m-am născut. Cele șapte surori mai mari ale mele au insistat ca părinții mei să-mi dea numele „Kimo”, un nume hawaiian. Locuiam aproape de Templul Laie, Hawaii, când majoritatea membrilor Bisericii din Zona Pacific, Asia, inclusiv Japonia, erau repartizați acestui templu. La aceea vreme, grupuri de sfinți japonezi au început să vină în Hawaii pentru a primi binecuvântările din templu.", "Una dintre acești membri a fost o soră din frumoasa insulă Okinawa. Povestea călătoriei ei la Templul Hawaii este remarcabilă. Cu două decenii în urmă, ea făcuse o nuntă tradițională budistă aranjată. La doar câteva luni, Japonia a atacat Pearl Harbor, Hawaii, împingând Statele Unite într-un conflict cu Japonia. Ca urmare a unor lupte, cum ar fi cele de la Midway și Iwo Jima, valurile războiului au împins forțele japoneze înapoi pe țărmurile insulei ei natale, Okinawa, ultima linie de apărare împotriva forțelor aliate înainte ca acestea să ajungă în teritoriile centrale ale Japoniei.", "În 1945, timp de trei luni cumplite, a avut loc lupta de la Okinawa. O flotă cu 1.300 de nave de război americane au înconjurat și bombardat insula. Pierderile militare și civile au fost enorme. Astăzi, un monument solemn din Okinawa menționează peste 240.000 de nume cunoscute ale oamenilor care au pierit în luptă.", "În încercarea disperată de a scăpa de atac, această femeie din Okinawa, soțul ei și cei doi copii mici ai lor au căutat refugiu într-o peșteră din munte. Ei au îndurat o suferință de nedescris în săptămânile și lunile care au urmat.", "Într-o noapte a disperării în mijlocul luptei, când membrii familiei ei erau pe punctul de a muri de foame și soțul ei era inconștient, ea s-a gândit să le curme suferința cu o grenadă, pe care autoritățile i-o oferiseră ei și altora în acest scop. Totuși, pe măsură ce se pregătea să facă acest lucru, a avut parte de o experiență spirituală profundă care i-a oferit un sentiment tangibil despre realitatea lui Dumnezeu și despre dragostea Sa pentru ea, care i-au dat tăria de a continua. În zilele următoare, ea l-a ajutat pe soțul ei să-și revină și și-a hrănit familia cu ierburi, miere dintr-un stup sălbatic și creaturi prinse într-un pârâu din apropiere. În mod surprinzător, ei au rezistat șase luni în peșteră, până când sătenii locali i-au informat că lupta se terminase.", "Când membrii familiei s-au întors acasă și au început să-și reclădească viața, această femeie japoneză a început să caute răspunsuri despre Dumnezeu. Treptat, a început să creadă în Isus Hristos și în nevoia de a fi botezată. Totuși, ea era îngrijorată din cauza celor dragi ai ei, care muriseră fără a avea o cunoaștere despre Isus Hristos și botez, inclusiv mama ei, care a murit când a născut-o.", "Imaginați-vă bucuria ei când, într-o zi, două surori misionare ale Bisericii lui Isus Hristos a Sfinților din Zilele din Urmă au venit la ea acasă și au învățat-o că, după moarte, oamenii pot învăța despre Isus Hristos în lumea spiritelor. Ea a fost captivată de învățătura potrivit căreia părinții ei puteau alege să-L urmeze pe Isus Hristos după moarte și să accepte botezul făcut în numele lor în locuri sfinte numite temple. Ea și familia ei s-au convertit la Salvator și au fost botezați.", "Familia ei a muncit din greu și a început să prospere, bucurându-se de nașterea altor trei copii. Ei erau credincioși și activi în Biserică. Apoi, pe neașteptate, soțul ei a suferit un atac cerebral și a murit, ceea ce a constrâns-o să muncească multe ore la mai multe locuri de muncă timp de mulți ani, pentru a-și întreține cei cinci copii.", "Unele persoane din familia ei și din cartierul ei au criticat-o. Ele au spus că ea are necazuri din cauza hotărârii de a se alătura unei biserici creștine. Fără să se lase descurajată de tragedia profundă și de criticile dure, și-a păstrat credința în Isus Hristos, hotărâtă să meargă înainte, având încredere că Dumnezeu o cunoștea și că urma să aibă zile mai frumoase în viitor.", "La câțiva ani după moartea prematură a soțului ei, președintele de misiune din Japonia s-a simțit inspirat să încurajeze membrii japonezi să lucreze pentru a merge la templu. Președintele de misiune era veteran american al luptei din Okinawa, luptă în care sora din Okinawa și familia ei au suferit atât de mult. Cu toate acestea, umila soră a spus despre el: „Atunci, el era unul dintre dușmanii noștri pe care îi uram, dar, acum, el era aici cu Evanghelia dragostei și păcii. Aceasta, pentru mine, a fost un miracol”.", "După ce a ascultat mesajul președintelui de misiune, sora văduvă a dorit să fie pecetluită, într-o zi, cu familia ei în templu. Totuși, îi era imposibil să facă acest lucru din cauza dificultăților financiare și obstacolelor lingvistice.", "Apoi, au apărut câteva soluții bune. Costul putea fi redus la jumătate dacă membrii din Japonia ar fi închiriat un avion pentru a zbura spre Hawaii în afara sezonului. De asemenea, membrii au înregistrat cântece pe vinil, intitulate Sfinții japonezi cântă și le-au vândut. Unii membri chiar și-au vândut casele. Alții au renunțat la locul de muncă pentru a merge în călătorie.", "O altă provocare pentru membri a fost aceea că prezentarea din templu nu era disponibilă în limba japoneză. Conducătorii Bisericii au chemat un frate japonez să călătorească la Templul Hawaii pentru a traduce ceremonia de înzestrare. El a fost primul convertit japonez după război, căruia i s-a propovăduit și care a fost botezat de soldați americani credincioși.", "Când membrii înzestrați din Japonia care locuiau în Hawaii au auzit pentru prima dată traducerea, au plâns. Un membru a scris: „Am fost la templu de multe ori. Am ascultat ceremoniile în limba engleză. [Dar] niciodată nu am simțit spiritul… muncii din templu așa cum îl simțim acum [auzind-le] în limba noastră maternă”.", "Mai târziu în același an, 161 de adulți și copii au plecat din Tokyo pentru a merge la Templul Hawaii. Un frate japonez a reflectat asupra călătoriei: „Când m-am uitat din avion și am văzut Pearl Harbor și mi-am adus aminte ce le-a făcut țara noastră acestor oameni în data de 7 decembrie 1941, mi-a fost teamă în inima mea. Oare ne vor accepta? Dar, spre surpriza mea, ei au dat dovadă de o dragoste și o bunătate mai mari decât văzusem vreodată în viața mea”.", "Când sfinții japonezi au ajuns, membrii hawaiieni i-au întâmpinat cu nenumărate ghirlande de flori, în timp ce îi îmbrățișau și sărutau pe obraz, obicei care este străin culturii japoneze. După ce au petrecut 10 zile de neuitat în Hawaii, sfinții japonezi și-au luat rămas bun în timp ce sfinții hawaiieni cântau „Aloha Oe”.", "A doua călătorie la templu organizată pentru membrii japonezi a inclus-o pe sora văduvă din Okinawa. Ea a făcut această călătorie de 16.000 de km datorită unui dar generos din partea unor misionari care slujiseră în ramura ei și mâncaseră de multe ori la masa ei. Când a fost în templu, ea a vărsat lacrimi de bucurie când a fost înlocuitor la botezul mamei ei și a fost pecetluită cu soțul ei decedat.", "Excursiile din Japonia în Hawaii au continuat, cu regularitate, până când Templul Tokyo, Japonia, a fost dedicat în anul 1980, devenind al 18-lea templu în funcțiune. În luna noiembrie a acestui an în Okinawa, Japonia, va fi dedicat cel de-al 186-lea templu. Este aproape de peștera din centrul insulei Okinawa, unde această femeie și familia ei s-au adăpostit.", "Deși nu am întâlnit-o niciodată pe această soră minunată din Okinawa, moștenirea ei este vie prin urmașii ei credincioși, dintre care, pe mulți îi cunosc și îi iubesc.", "Tatăl meu, veteran al celui de-al Doilea Război Mondial din Pacific, a fost încântat când am primit chemarea de a sluji în Japonia ca tânăr misionar. Am ajuns în Japonia la scurt timp după ce Templul Tokyo a fost dedicat și am văzut personal dragostea lor pentru templu.", "Legămintele din templu sunt daruri de la Tatăl Ceresc pentru ucenicii credincioși ai Fiului Său, Isus Hristos. Prin templu, Tatăl nostru Ceresc leagă persoane și familii de Salvator și unii de alții.", "Președintele Russell M. Nelson a declarat anul trecut:", "„Fiecare persoană care face legăminte în bazinul de botez și în templu – și le ține– are acces sporit la puterea lui Isus Hristos…", "Răsplata pentru ținerea legămintelor cu Dumnezeu este puterea cerească – puterea care ne întărește pentru a rezista mai bine în fața încercărilor, ispitelor și suferințelor. Această putere ne face calea mai ușoară”.", "Prin binecuvântările din templu, Salvatorul vindecă persoane, familii și națiuni – chiar și pe cei care au fost cândva dușmani aprigi. Domnul înviat a declarat unei societăți pline de conflicte din Cartea lui Mormon că, pentru cei care-L onorează, „Fiul Dreptății Se va înălța cu tămăduire în aripile Sale”.", "Sunt recunoscător să fiu martor al îndeplinirii continue a promisiunii Domnului că „acel timp va veni când cunoașterea despre un Salvator se va răspândi la fiecare națiune, neam, limbă și popor”, inclusiv la cei de „pe insulele mării”.", "Depun mărturie despre Salvatorul Isus Hristos și despre profetul Său și apostolii Săi din aceste zile din urmă. Depun mărturie în mod solemn despre puterea cerească de a lega în cer ce este legat pe pământ.", "Aceasta este lucrarea Salvatorului și templele sunt casa Sa sfântă.", "Cu o convingere de neclintit, declar aceste adevăruri în numele lui Isus Hristos, amin."]}, {"name": "Când se manifestă dragostea", "verses": ["Copiii noștri de la Societatea Primară cântă „Când se manifestă dragostea”.", "Odată, i-am dat surorii Gong un lacăt mic. Avea inscripționat pe el punct-punct, punct-punct, punct-punct-linie. Cei care sunt familiarizați cu codul Morse vor recunoaște literele I, I, U. Dar eu am inclus un al doilea cod. „I” se citește „ai” în limba engleză și „ai” înseamnă „dragoste” în limba mandarină. Așadar, decodat de două ori, mesajul era: „Te iubesc”. Susan, draga mea, te iubesc.", "Noi vorbim despre dragoste în multe limbi. Mi s-a spus că familia umană vorbește 7.168 de limbi vii. În Biserică, vorbim 575 de limbi principale scrise, cu multe dialecte. De asemenea, comunicăm intenția, inflexiunea și emoțiile prin artă, muzică, dans, simboluri logice și exprimări interpersonale și personale.", "Astăzi, să vorbim despre trei limbaje ale dragostei Evangheliei: limbajul căldurii și pioșeniei, limbajul slujirii și sacrificiului și limbajul sentimentului de apartenență pe care îl oferă legămintele.", "Primul, limbajul Evangheliei al căldurii și pioșeniei.", "Cu căldură și pioșenie, sora Gong întreabă copiii și tinerii: „Cum știți că părinții și familiile voastre vă iubesc?”.", "În Guatemala, copiii spun: „Părinții mei muncesc din greu pentru a ne hrăni familia”. În America de Nord, copiii spun: „Părinții mei îmi citesc povești și mă învelesc în pat noaptea”. În Țara Sfântă, copiii spun: „Părinții mei au grijă să fiu în siguranță”. În Ghana, Africa de Vest, copiii spun: „Părinții mei mă ajută în îndeplinirea obiectivelor mele din programul Copiii și tinerii”.", "O fetiță a spus: „Deși este foarte obosită după ce a muncit toată ziua, mama vine afară să se joace cu mine”. Mama ei a plâns când a auzit că sacrificiile ei zilnice sunt importante. O tânără fată a spus: „Deși mama mea și cu mine nu suntem, uneori, de acord, am încredere în mama mea”. Și mama ei a plâns.", "Uneori, avem nevoie să știm că dragostea care se manifestă aici este auzită și apreciată.", "Cu căldură și pioșenie, împărtășania și alte adunări ale noastre se concentrează asupra lui Isus Hristos. Noi vorbim cu pioșenie despre ispășirea lui Isus Hristos, care este personală și reală, nu doar despre ispășire în mod abstract. Noi numim Biserica restaurată a lui Isus Hristos după numele Său, Biserica lui Isus Hristos a Sfinților din Zilele din Urmă. Folosim un limbaj pios în rugăciune când ne adresăm Tatălui Ceresc și avem un respect plin de căldură când vorbim unii cu alții. Când spunem că Isus Hristos este în centrul legămintelor din templu, ne referim mai puțin la „a merge la templu” și mai mult la „a veni la Isus Hristos în casa Domnului”. Fiecare legământ ne șoptește: „Când se manifestă dragostea”.", "Membrii noi spun că vocabularul Bisericii necesită, deseori, decodare. Noi râdem când ne gândim cum „casa țărușului sau a fripturii” (în limba engleză acestea sunt paronime) ar putea însemna o cină bună cu carne de vită; „clădirea episcopiei sau a salonului” (în limba engleză acestea sunt paronime) poate indica un spital; „exercițiile de deschidere” ne pot invita să facem exerciții pentru cap, umeri, genunchi și degetele de la picioare în parcarea bisericii. Dar, vă rog, haideți să fim înțelegători și buni pe măsură ce învățăm împreună noi limbaje ale dragostei. Fiind nouă la biserică, unei convertite i s-a spus că fustele ei erau prea scurte. În loc să se simtă jignită, răspunsul ei a fost, în esență: „Inima mea este convertită; te rog, fii răbdător până când mă prind din urmă și fustele mele”.", "Cuvintele pe care le folosim ne pot apropia sau îndepărta de alți creștini și prieteni. Uneori, vorbim despre munca misionară, munca în templu, munca umanitară și de bunăstare în moduri care îi pot face pe alții să creadă că noi considerăm că lucrăm singuri. Fie ca noi să vorbim mereu cu recunoștință caldă și pioasă pentru lucrarea și slava lui Dumnezeu și meritele, mila și harul lui Isus Hristos și sacrificiul Său ispășitor.", "Al doilea, limbajul Evangheliei al slujirii și sacrificiului.", "Când ne adunăm din nou la Biserică în fiecare săptămână pentru a cinsti și a ne bucura de ziua de sabat, ne putem exprima dedicarea asociată legământului de la împărtășanie față de Isus Hristos și unii față de alții prin intermediul chemării în Biserică, al înfrățirii, sociabilității și slujirii noastre.", "Când îi întreb pe conducătorii locali ai Bisericii ce îi preocupă, atât frații, cât și surorile spun: „Unii dintre membrii noștri nu acceptă chemări în Biserică”. Chemările de a-I sluji Domnului și unii altora în Biserica Sa oferă ocazia de a crește în compasiune, capacitate și umilință. Când suntem puși deoparte, putem primi inspirația Domnului de a-i înălța și întări pe alții și pe noi înșine. Desigur, circumstanțele și perioadele schimbătoare din viața noastră ne pot influența capacitatea de a sluji, dar sperăm că niciodată și dorința noastră. Împreună cu regele Beniamin, spunem: „Dacă aș avea, atunci aș dărui” și oferim tot ce putem.", "Conducători la nivel de țăruș și episcopie, haideți să ne facem partea. Pe măsură ce chemăm (și eliberăm) frați și surori să slujească în Biserica Domnului, să facem acest lucru cu demnitate și inspirație. Ajutați pe fiecare să se simtă apreciat și să simtă că poate avea succes. Vă rugăm să vă sfătuiți cu surorile conducătoare și să le ascultați. Fie ca noi să ne aducem aminte, așa cum ne-a învățat președintele J. Reuben Clark, că, în Biserica Domnului, slujim acolo unde suntem chemați, „loc pe care nici nu-l căutăm, nici nu-l refuzăm”.", "Când sora Gong și cu mine ne-am căsătorit, vârstnicul David B. Haight ne-a sfătuit: „Să aveți întotdeauna o chemare în Biserică. Mai ales când viața este ocupată”, a spus dânsul, „trebuie să simțiți dragostea Domnului pentru cei cărora le slujiți și pentru dumneavoastră în timp ce slujiți”. Vă promit că dragostea se manifestă aici, acolo și pretutindeni când răspundem cu da conducătorilor Bisericii pentru a-I sluji Domnului în Biserica Sa prin Spiritul Său și prin legămintele noastre.", "Biserica restaurată a Domnului poate fi un loc în care o comunitate ca Sionul poate crește și se poate dezvolta. Când preaslăvim, slujim, ne bucurăm și învățăm despre dragostea Sa împreună, ne ancorăm unii pe alții în Evanghelia Sa. Poate că nu suntem de acord în ceea ce privește politica sau în probleme de natură socială, dar găsim armonie în timp ce cântăm împreună în corul episcopiei. Cultivăm legăturile dintre noi și luptăm împotriva izolării pe măsură ce ne păstorim unii pe alții cu regularitate și sinceritate în căminele și cartierele noastre.", "În timpul convorbirilor membrilor cu președinții de țăruși, eu simt dragostea lor profundă față de membri în toate împrejurările. În timp ce conduceam pe lângă casele membrilor din țărușul său, un președinte de țăruș a remarcat că, indiferent dacă locuim într-o casă cu piscină sau într-o casă cu podea din pământ, slujirea în cadrul Bisericii este un privilegiu care include, deseori, sacrificii. Mai mult, el a remarcat, cu înțelepciune că, atunci când slujim și facem sacrificii în Evanghelie împreună, găsim mai puține greșeli și mai multă pace. Când Îi permitem, Isus Hristos ne ajută să manifestăm dragostea Sa aici.", "În această vară, familia noastră a întâlnit membri și prieteni minunați ai Bisericii în Loughborough și Oxford, Anglia. Aceste adunări pline de însemnătate mi-au adus aminte cum activitățile de socializare și slujire ale episcopiei pot clădi legături noi și trainice în Evanghelie. De ceva timp, în multe locuri din Biserică, am simțit că ceva mai multe activități ale episcopiei, desigur planificate și implementate cu un scop legat de Evanghelie, ne-ar putea aduce împreună cu un mai mare sentiment de apartenență și unitate.", "Un comitet și președinte pentru activitățile episcopiei inspirați ajută la dezvoltarea persoanelor și a comunității de sfinți. Activitățile lor bine planificate îi ajută pe toți să se simtă prețuiți, incluși și invitați să contribuie într-un mod necesar. Astfel de activități creează legături între oameni de diferite vârste și din medii diferite, creează amintiri de durată și pot fi desfășurate cu costuri mici sau fără costuri. Activitățile plăcute legate de Evanghelie invită, de asemenea, vecinii și prietenii.", "Socializarea și slujirea merg, deseori, împreună. Tinerii adulți știu că, dacă dorești cu adevărat să cunoști pe cineva, atunci trebuie să vopsești unul lângă altul pe o scară în cadrul unui proiect de slujire.", "Desigur, nicio persoană și nicio familie nu sunt perfecte. Cu toții avem nevoie de ajutor pentru a ne manifesta cu dragoste aici. „Dragostea desăvârșită izgonește frica”. Credința, slujirea și sacrificiul ne apropie mai mult de Salvatorul nostru, ajutându-ne să uităm de noi. Cu cât slujirea și sacrificiul pe care le facem sunt mai pline de compasiune, credință și altruism întru El, cu atât mai mult putem începe să înțelegem compasiunea și harul ispășitoare ale lui Isus Hristos pentru noi.", "Și aceasta ne aduce la limbajul Evangheliei al sentimentului de apartenență pe care îl oferă legămintele.", "Trăim într-o lume egoistă. Este folosit atât de mult principiul „Mă aleg pe mine”. Este ca și cum am crede că știm cel mai bine care este interesul nostru și cum să-l urmăm.", "Dar, în cele din urmă, acest lucru nu este adevărat. Isus Hristos personifică acest adevăr puternic, etern:", "„Pentru că oricine va vrea să-și scape viața o va pierde; dar oricine își va pierde viața pentru Mine o va câștiga.", "Și ce ar folosi unui om să câștige toată lumea, dacă și-ar pierde sufletul?”", "Isus Hristos oferă o cale mai bună – relații întemeiate pe legământ divin, mai puternice decât legăturile morții. Sentimentul de apartenență pe care îl oferă legămintele cu Dumnezeu și unii cu alții ne poate vindeca și sfinți relațiile cele mai prețioase. De fapt, El ne cunoaște mai bine și ne iubește mai mult decât știm noi sau decât ne iubim noi. De fapt, când facem legământ cu tot ce suntem, noi putem deveni mai mult decât suntem. Puterea și înțelepciunea lui Dumnezeu ne pot binecuvânta cu fiecare dar bun, la timpul și în felul Său.", "Inteligența artificială (IA) generatoare a făcut pași mari în traduceri. Au trecut demult zilele în care un calculator putea traduce expresia: „Spiritul este plin de râvnă, dar carnea este neputincioasă” drept „Vinul este bun, dar carnea este stricată”. În mod interesant, oferirea în mod repetat de exemple ample într-o limbă ajută calculatorul să învețe o limbă mai eficient decât faptul de a-l învăța reguli de gramatică.", "În mod asemănător, experiențele noastre directe, repetate pot fi cel mai bun mod spiritual al nostru de a învăța limbajele Evangheliei ale căldurii și pioșeniei, slujirii și sacrificiului și sentimentului de apartenență pe care îl oferă legămintele.", "Așadar, unde și cum vă vorbește Isus Hristos cu dragoste?", "Unde și cum auziți că se vorbește cu dragostea Sa?", "Fie ca fiecare dintre noi să învățăm să vorbim și să auzim dragostea Sa aici, în inima și căminele noastre și în chemările, activitățile, păstorirea și slujirea noastră în Evanghelie.", "În planul lui Dumnezeu, fiecare dintre noi va trece, într-o zi, din această viață în viața următoare. Când Îl vom întâlni pe Domnul, mi-L imaginez spunând, folosind cuvinte de instruire și promisiune: „Se manifestă dragostea Mea aici”. În numele sacru al lui Isus Hristos, amin."]}, {"name": "Noi suntem copiii Săi", "verses": ["Vă amintiți experiența pe care a avut-o profetul Samuel când Domnul l-a trimis la casa lui Isai pentru a-l unge pe noul împărat al lui Israel? Samuel l-a văzut pe Eliab, primul născut al lui Isai. Se pare că Eliab era înalt și avea înfățișarea unui conducător. Samuel a observat acest lucru și a tras o concluzie. S-a dovedit a fi o concluzie greșită și Domnul l-a învățat pe Samuel: „Nu te uita la înfățișarea și înălțimea staturii lui… omul se uită la ceea ce izbește ochii, dar Domnul se uită la inimă”.", "Vă amintiți experiența pe care a avut-o ucenicul Anania când Domnul l-a trimis să-l binecuvânteze pe Saul? Reputația lui Saul ajunsese foarte cunoscută și Anania auzise despre Saul și despre persecuția crudă și necruțătoare împotriva sfinților. Anania a auzit și a tras concluzia că poate nu ar trebui să-i slujească lui Saul. S-a dovedit a fi o concluzie greșită, iar Domnul l-a învățat pe Anania: „El este un vas, pe care l-am ales, ca să ducă numele Meu înaintea neamurilor, înaintea împăraților și înaintea fiilor lui Israel”.", "De ce au reacționat astfel Samuel și Anania în aceste două situații? Ei au văzut cu ochii lor și au auzit cu urechile lor și, ca urmare, i-au judecat pe alții pe baza aparențelor și a zvonurilor.", "Când cărturarii și fariseii au văzut-o pe femeia prinsă în preacurvie, ce au văzut ei? O femeie depravată, o păcătoasă demnă de moarte. Când Isus a văzut-o, ce a văzut El? O femeie care cedase temporar în fața slăbiciunii trupului, dar care putea fi recuperată prin pocăință și ispășirea Sa. Când oamenii l-au văzut pe sutaș, al cărui slujitor era slăbănog, ce au văzut ei? Poate că au văzut un intrus, un străin, o persoană demnă de dispreț. Când Isus l-a văzut, ce a văzut El? Un om preocupat de buna stare a unui membru al familiei sale, care L-a căutat pe Domnul cu sinceritate și credință. Când oamenii au văzut-o pe femeia cu o scurgere de sânge, ce au văzut ei? Poate o femeie necurată, o proscrisă care trebuia evitată. Când Isus a văzut-o, ce a văzut El? O femeie bolnavă, singură și înstrăinată din pricina unor circumstanțe pe care nu le avea sub control, care spera să fie vindecată și să aibă din nou un sentiment de apartenență.", "În fiecare caz, Domnul a văzut aceste persoane drept cine erau și a slujit fiecăreia. Așa cum au declarat Nefi și fratele său Iacov:", "„El îi cheamă pe ei toți să vină la El… negri și albi, sclavi și liberi, bărbați și femei; și El își aduce aminte de păgâni; și toți sunt egali în fața lui Dumnezeu”.", "„Orice ființă este la fel de valoroasă în fața Lui ca și oricare alta.”", "Fie ca noi, de asemenea, să nu permitem ochilor noștri, urechilor noastre sau temerilor noastre să ne înșele, ci să ne deschidem inima și mintea și să-i păstorim liber pe cei din jurul nostru așa cum a făcut El.", "Cu câțiva ani în urmă, soția mea, Isabelle, a primit o însărcinare de păstorire neobișnuită. A fost rugată să viziteze o văduvă în vârstă din episcopia noastră, o soră cu probleme de sănătate și a cărei singurătate îi adusese amărăciune în viață. Avea draperiile trase; apartamentul ei era înnăbușitor; ea nu dorea să fie vizitată și a spus clar: „Nu pot face nimic pentru nimeni”. Fără să se descurajeze, Isabelle a răspuns: „Ba da, puteți! Puteți face ceva pentru noi, permițându-ne să venim să vă vizităm”. Și așa a făcut Isabelle, cu credință.", "După ceva timp, această soră bună a fost operată la picioare, lucru care a necesitat ca bandajele să-i fie schimbate în fiecare zi, ceva ce ea nu putea face singură. Timp de mai multe zile, Isabelle s-a dus la ea acasă, i-a spălat picioarele și i-a schimbat bandajele. Ea nu a văzut niciodată urâciune; ea nu a simțit niciodată miros urât. Ea a văzut doar o frumoasă fiică a lui Dumnezeu care avea nevoie de dragoste și de îngrijire tandră.", "De-a lungul anilor, eu și mulți alții am fost binecuvântați de darul Isabellei de a vedea așa cum vede Domnul. Fie că sunteți președintele țărușului sau ușierul episcopiei, fie că sunteți regele Angliei sau locuiți într-o baracă, fie că vorbiți limba ei sau o altă limbă, fie că țineți toate poruncile sau întâmpinați probleme în a le ține pe unele, ea vă va oferi cea mai gustoasă mâncare a ei în cele mai bune farfurii ale ei. Statutul economic, culoarea pielii, mediul cultural, naționalitatea, gradul de neprihănire, poziția socială sau oricare alt atribut de identificare sau etichetă nu au nicio importanță pentru ea. Ea vede cu inima; ea vede copilul lui Dumnezeu în toți oamenii.", "Președintele Russell M. Nelson ne-a învățat:", "„Dușmanul se bucură de folosirea etichetelor deoarece ele ne divizează și restricționează modul în care gândim despre noi înșine și unii despre alții. Cât de trist este când cinstim etichetele mai mult decât ne cinstim unii pe alții.", "Etichetele ne pot face să-i judecăm pe alții și să simțim animozitate față de ei. Orice abuz sau prejudecată față de altcineva din cauza naționalității, rasei, orientării sexuale, faptului de a fi bărbat sau femeie, diplomelor educaționale, culturii sau altor atribute de identificare importante este o ofensă adusă Creatorului nostru”.", "Nu sunt francez; Franța este locul în care m-am născut. Nu sunt alb; este culoarea pielii mele, sau lipsa culorii. Nu sunt profesor; este ceea ce am făcut pentru a-mi întreține familia. Nu sunt autoritate generală-Cei Șaptezeci; este locul în care slujesc în împărăție în acest moment.", "„În primul rând și cel mai important”, așa cum ne-a amintit președintele Nelson, sunt „un copil al lui Dumnezeu”. Și dumneavoastră sunteți; precum și toți ceilalți oameni din jurul nostru. Mă rog ca noi să ajungem la o apreciere mai mare a acestui adevăr minunat. Aceasta schimbă totul!", "Poate că am fost crescuți în culturi diferite; poate că venim din circumstanțe socioeconomice diferite; moștenirea noastră din viața muritoare, inclusiv naționalitatea, culoarea pielii, preferințele privind mâncarea, orientarea politică etc. pot varia foarte mult. Dar noi suntem copiii Săi, cu toții, fără excepție. Avem aceeași origine divină și același potențial nelimitat prin harul lui Isus Hristos.", "C. S. Lewis a spus: „Nu este un lucru ușor să trăiești într-o societate cu posibili zei și zeițe, să-ți amintești că cea mai plictisitoare și mai neinteresantă persoană cu care ai putea vorbi poate să ajungă, într-o zi, o ființă pe care, dacă ai vedea-o acum, ai fi puternic ispitit s-o preaslăvești… Nu există oameni obișnuiți. Nu ai vorbit niciodată cu un simplu muritor. Națiunile, culturile, lucrările de artă, civilizațiile – acestea sunt muritoare, iar viața lor, pe lângă a noastră, este ca viața unui țânțar. Nemuritorii sunt cei cu care glumim, lucrăm, ne căsătorim, îi ignorăm și îi exploatăm”.", "Familia noastră a avut privilegiul de a trăi în diferite țări și culturi; copiii noștri au fost binecuvântați să se căsătorească în cadrul unor etnii diferite. Am ajuns să-mi dau seama că Evanghelia lui Isus Hristos este marele egalizator. Pe măsură ce o acceptăm cu adevărat, „Însuși Duhul adeverește împreună cu duhul nostru că suntem copii ai lui Dumnezeu”. Acest adevăr minunat ne eliberează și toate etichetele și deosebirile, care altfel ne pot afecta, și relațiile dintre noi sunt pur și simplu „[absorbite] în… Hristos”. Curând devine clar că noi, la fel ca ceilalți, „nu mai [suntem] nici străini, nici oaspeți ai casei, ci [suntem] împreună cetățeni cu sfinții, oameni din casa lui Dumnezeu”.", "Recent, l-am auzit pe președintele de ramură al uneia dintre unitățile noastre în care se vorbesc limbi diferite spunând despre acest lucru, așa cum a făcut vârstnicul Gerrit W. Gong, că este sentimentul de apartenență pe care îl oferă legămintele. Ce concept minunat! Facem parte dintr-un grup de oameni care încearcă, cu toții, să-L pună pe Salvator și legămintele lor în centrul vieții lor și să trăiască potrivit Evangheliei cu bucurie. Așadar, în loc să ne vedem unii pe alții prin lentilele distorsionate ale vieții muritoare, Evanghelia ne ridică privirea și ne permite să ne vedem unii pe alții prin lentilele impecabile și neschimbătoare ale legămintelor noastre sacre. Făcând astfel, începem să înlăturăm propriile prejudecăți și tendințe firești pe care le avem față de alții, fapt care, la rândul lui, îi ajută pe ei să-și minimalizeze prejudecățile și tendințele față de noi într-un ciclu virtuos minunat. Cu adevărat, noi urmăm invitația dragului nostru profet: „Dragii mei frați și dragile mele surori, modul în care ne comportăm unii cu alții contează cu adevărat! Modul în care vorbim cu și despre alții acasă, la biserică, la muncă și online contează cu adevărat. Astăzi, invit pe fiecare dintre noi să interacționăm cu alții într-un mod mai bun și mai sfânt”.", "În această după-amiază, în spiritul acestei invitații, doresc să adaug promisiunea mea la cea a minunaților noștri copii de la Societatea Primară:", "Dacă tu ca alții nu mergi,", "Sunt unii care te‑ocolesc,", "Dar eu nu! Eu nu!", "Dacă tu ca alții nu vorbești,", "Oamenii te batjocoresc,", "Dar eu nu! Eu nu!", "Cu tine merg. Eu îți vorbesc.", "Dragostea mea îți dovedesc.", "Isus a mers cu‑oricine.", "A iubit pe orișicine,", "Voi face la fel! Și eu!", "Depun mărturie că Acela căruia Îi vorbim în calitate de Tată din Cer este, cu adevărat, Tatăl nostru, că El ne iubește, că El cunoaște pe fiecare dintre copiii Săi în mod personal, că Îi pasă profund de fiecare dintre ei și că noi suntem cu adevărat egali în fața Sa. Depun mărturie că modul în care ne comportăm unii cu alții este o reflectare directă a înțelegerii și recunoștinței noastre față de sacrificiul suprem și ispășirea Fiului Său, Salvatorul nostru, Isus Hristos. Mă rog ca, asemenea Lui, să-i iubim pe alții pentru că așa este drept, nu pentru că ei fac ceea ce este drept sau pentru că se încadrează în tiparul cuvântului „drept”. În numele lui Isus Hristos, amin."]}, {"name": "Gândiți din perspectivă celestială!", "verses": ["Dragii mei frați și dragile mele surori, sunt profund recunoscător pentru ocazia de a vă vorbi astăzi. La vârsta mea, fiecare nouă zi îmi aduce atât surprize minunate, cât și încercări. În urmă cu trei săptămâni, m-am accidentat la mușchii spatelui. Așadar, deși am rostit peste 100 de cuvântări în cadrul conferinței generale stând în picioare, m-am gândit ca astăzi să vorbesc stând așezat. Mă rog ca, astăzi, Spiritul să ducă mesajul meu în inimile dumneavoastră.", "Mi-am sărbătorit recent cea de-a 99-a zi de naștere și, astfel, am intrat în cel de-al 100-lea an de viață. Sunt adesea întrebat care este secretul unei vieți atât de îndelungate. O întrebare mai potrivită ar fi: „Ce am învățat în aproape un secol de viață?”.", "Timpul disponibil astăzi nu-mi permite să răspund pe deplin la această întrebare, dar permiteți-mi să împărtășesc una dintre lecțiile cele mai importante pe care le-am învățat.", "Am învățat că planul Tatălui Ceresc pentru noi este fabulos, că ceea ce facem în această viață contează cu adevărat și că ispășirea Salvatorului este ceea ce face ca planul Tatălui nostru să fie posibil.", "În timp ce mă luptam cu durerea intensă cauzată de recenta mea accidentare, am simțit o recunoștință și mai profundă față de Isus Hristos și darul de neînțeles al ispășirii Sale. Gândiți-vă la aceasta! Salvatorul a trecut prin „dureri și suferințe și ispite de toate felurile” pentru a ne putea alina, vindeca și salva – în momente de încercare. Isus Hristos a descris experiența Sa în Ghetsimani și pe Căpățâna: „Suferințe care M-au făcut, chiar pe Mine, Dumnezeu, Cel mai mare dintre toți, să tremur de durere și să sângerez din fiecare por”. Accidentarea mea m-a făcut să mă gândesc din nou și din nou la „măreția Celui Sfânt al lui Israel”. În timpul recuperării mele, Domnul Și-a manifestat puterea divină în moduri pline de pace și claritate.", "Datorită ispășirii infinite a lui Isus Hristos, planul Tatălui nostru Ceresc este un plan perfect! O înțelegere a planului fabulos al lui Dumnezeu înlătură misterul din viață și incertitudinea din viitorul nostru. Ea ne permite fiecăruia dintre noi să alegem cum vom trăi aici, pe pământ, și unde vom trăi pentru totdeauna. Ideea lipsită de temei că ar trebui să „[mâncăm, să bem și să ne veselim], căci mâine vom muri; și va fi bine de noi” este una dintre cele mai absurde minciuni din univers.", "Iată vestea minunată a planului lui Dumnezeu: lucrurile care vor face ca viața dumneavoastră muritoare să fie cea mai bună sunt exact aceleași lucruri care vor face ca viața dumneavoastră de-a lungul eternității să fie cea mai bună! Astăzi, pentru a vă ajuta să fiți demni de nenumăratele binecuvântări pe care Tatăl Ceresc le are pentru dumneavoastră, vă invit să adoptați obiceiul de a „gândi din perspectivă celestială”! A gândi din perspectivă celestială înseamnă a umbla după lucrurile spirituale. Învățăm de la profetul Iacov din Cartea lui Mormon că „a umbla după lucrurile spirituale înseamnă viață veșnică”.", "Viața muritoare este un curs de bază în care învățăm să alegem lucrurile care au cea mai mare importanță eternă. Mult prea mulți oameni trăiesc ca și cum nu există nimic altceva în afară de această viață. Totuși, alegerile dumneavoastră de astăzi vor determina trei lucruri: unde veți trăi de-a lungul eternității, cu ce fel de trup veți fi înviați și alături de cine veți trăi pentru totdeauna. Așadar, gândiți din perspectivă celestială.", "În primul meu mesaj în calitate de președinte al Bisericii, v-am încurajat să începeți având în minte obiectivul. Aceasta înseamnă să faceți ca împărăția celestială să fie obiectivul dumneavoastră etern și, apoi, să vă gândiți cu atenție în ce împărăție vă va duce în viața următoare fiecare hotărâre pe care o luați cât timp sunteți aici, pe pământ.", "Domnul ne-a învățat în mod clar că doar bărbații și femeile care sunt pecetluiți ca soț și soție în templu și care își țin legămintele vor fi împreună de-a lungul eternităților. El a spus: „Toate legămintele, contractele, legăturile, obligațiile, jurămintele, promisiunile, faptele, uniunile, asociațiile sau speranțele care nu se fac și nu sunt făcute și pecetluite de către Spiritul Sfânt al făgăduinței… au un sfârșit când oamenii mor”.", "Astfel, dacă alegem, în mod neînțelept, să trăim acum potrivit legilor telestiale, alegem să fim înviați având un trup telestial. Alegem să nu trăim alături de familiile noastre pentru totdeauna.", "Așadar, dragii mei frați și dragile mele surori, cum, unde și alături de cine vreți să trăiți pentru totdeauna? Aveți posibilitatea de a alege.", "Când faceți alegeri, vă invit să aveți o viziune pe termen lung – o viziune eternă. Puneți-L pe Isus Hristos pe primul loc, deoarece viața dumneavoastră eternă depinde de credința dumneavoastră în El și în ispășirea Sa. Depinde, de asemenea, de supunerea dumneavoastră față de legile Sale. Supunerea deschide calea spre o viață plină de bucurie pentru dumneavoastră astăzi și o răsplată măreață și eternă mâine.", "Când vă confruntați cu o dilemă, gândiți din perspectivă celestială! Când sunteți încercați cu ispite, gândiți din perspectivă celestială! Când viața sau cei dragi vă dezamăgesc, gândiți din perspectivă celestială! Când cineva moare prematur, gândiți din perspectivă celestială. Când cineva suferă de o boală devastatoare, gândiți din perspectivă celestială. Când presiunile vieții se năpustesc asupra dumneavoastră, gândiți din perspectivă celestială! În timp ce vă recuperați după un accident sau o rănire, așa cum fac și eu acum, gândiți din perspectivă celestială!", "În timp ce vă concentrați asupra faptului de a gândi din perspectivă celestială, așteptați-vă să aveți parte de opoziție. Cu zeci de ani în urmă, un coleg de breaslă m-a criticat pentru că aveam „prea mult templu” în mine și mai mulți supervizori m-au sancționat din pricina credinței mele. Sunt convins, totuși, că faptul de a gândi din perspectivă celestială mi-a îmbunătățit cariera.", "Pe măsură ce gândiți din perspectivă celestială, inima dumneavoastră se va schimba treptat. Veți dori să vă rugați mai des și mai sincer. Vă rog să nu permiteți ca rugăciunile dumneavoastră să semene cu o listă de cumpărături. Perspectiva Domnului transcende înțelepciunea dumneavoastră din viața muritoare. Răspunsul Său la rugăciunile dumneavoastră vă poate surprinde și vă va ajuta să gândiți din perspectivă celestială.", "Gândiți-vă la răspunsul Domnului dat lui Joseph Smith când acesta a implorat să fie eliberat din închisoarea Liberty. Domnul l-a învățat pe profet că modul inuman în care a fost tratat avea să-i ofere o experiență și că avea să fie spre binele său. „Dacă înduri bine”, a promis Domnul, „Dumnezeu te va exalta în cer”. Domnul îl învăța pe Joseph să gândească din perspectivă celestială, să vadă o răsplată eternă și să nu se concentreze asupra dificultăților cumplite ale zilei. Rugăciunile noastre pot fi – și ar trebui să fie – discuții vii cu Tatăl nostru Ceresc.", "Pe măsură ce gândiți din perspectivă celestială, veți constata că evitați orice vă privează de libertatea de a alege. Orice dependență – fie că este vorba de jocuri video, jocuri de noroc, datorii, droguri, alcool, mânie, pornografie, sex sau chiar mâncare – Îl jignește pe Dumnezeu. De ce? Deoarece obsesia dumneavoastră devine dumnezeul dumneavoastră. Priviți către aceasta și nu către El, pentru a găsi alinare. Dacă vă luptați cu o dependență, căutați ajutorul spiritual și de specialitate de care aveți nevoie. Vă rog să nu permiteți ca o obsesie să vă răpească libertatea de a urma planul fabulos al lui Dumnezeu.", "Faptul de a gândi din perspectivă celestială vă va ajuta, de asemenea, să vă supuneți legii castității. Puține lucruri vă vor complica viața mai repede decât încălcarea acestei legi divine. Pentru aceia care au făcut legăminte cu Dumnezeu, imoralitatea este una dintre cele mai rapide căi de a vă pierde mărturia.", "Multe dintre cele mai necruțătoare ispite ale dușmanului implică încălcarea principiului purității morale. Puterea de a crea viață este singurul privilegiu al Dumnezeirii pe care Tatăl Ceresc le permite copiilor Săi muritori să-l exercite. Astfel, Dumnezeu a stabilit îndrumări clare cu privire la folosirea acestei puteri vii, divine. Intimitatea fizică este doar pentru un bărbat și o femeie care sunt căsătoriți unul cu celălalt.", "O mare parte a lumii nu crede acest lucru, dar opinia publică nu reprezintă un punct de referință pentru adevăr. Domnul a declarat că nicio persoană care a încălcat castitatea nu va intra în împărăția celestială. Așadar, când luați hotărâri cu privire la moralitate, vă rog să gândiți din perspectivă celestială. Și, dacă ați încălcat castitatea, vă rog să vă pocăiți. Veniți la Hristos și primiți promisiunea iertării totale pe măsură ce vă pocăiți pe deplin de păcatele dumneavoastră.", "Pe măsură ce gândiți din perspectivă celestială, veți privi încercările și opoziția într-o lumină nouă. Când o persoană dragă atacă adevărul, gândiți din perspectivă celestială și nu vă îndoiți de mărturia dumneavoastră. Apostolul Pavel a profețit că „în vremile din urmă, unii se vor lepăda de credință, ca să se alipească de duhuri înșelătoare și de învățăturile dracilor”.", "Înșelăciunile dușmanului nu au sfârșit. Vă rog să fiți pregătiți. Nu vă sfătuiți niciodată cu cei care nu cred. Căutați îndrumare de la glasuri în care puteți avea încredere – de la profeți, văzători și revelatori și de la șoaptele Duhului Sfânt, care „vă va arăta toate lucrurile pe care trebuie să le faceți”. Vă rog să faceți munca spirituală necesară pentru a vă dezvolta capacitatea de a primi revelație personală.", "Pe măsură ce gândiți din perspectivă celestială, credința dumneavoastră va crește. Când eram tânăr rezident, venitul meu era de 15 dolari pe lună. Într-o seară, soția mea, Dantzel, m-a întrebat dacă plăteam zeciuială pentru acea sumă mică de bani. Nu plăteam. M-am pocăit imediat și am început să plătesc 1,50 dolari în plus la zeciuiala lunară.", "A fost Biserica diferită deoarece ne-am mărit zeciuiala? Sigur că nu. Totuși, faptul că am devenit plătitor de zeciuială integrală m-a schimbat. Atunci am învățat că plata zeciuielii este o chestiune de credință, nu de bani. Devenind plătitor integral de zeciuială, zăgazurile cerului au început să se deschidă pentru mine. Am atribuit mai multe ocazii de dezvoltare profesională ulterioare faptului că am plătit cu credință zeciuiala.", "Plata zeciuielii necesită credință și, de asemenea, clădește credința în Dumnezeu și în Fiul Său Preaiubit.", "Faptul de a alege să trăim o viață virtuoasă într-o lume sexualizată și politizată ne clădește credința.", "A petrece mai mult timp în templu întărește credința. Iar slujirea și preaslăvirea dumneavoastră în templu vă vor ajuta să gândiți din perspectivă celestială. Templul este un loc al revelației. Acolo, vi se dezvăluie cum să progresați spre o viață în împărăția celestială. Acolo, vă apropiați mai mult de Salvator și vi se oferă mai mult acces la puterea Sa. Acolo, sunteți îndrumați în rezolvarea problemelor din viața dumneavoastră, chiar a problemelor dumneavoastră cele mai dificile.", "Rânduielile și legămintele din templu au o semnificație eternă. Noi continuăm să construim mai multe temple pentru ca aceste ocazii sacre să devină o realitate în viața fiecăruia dintre dumneavoastră. Suntem recunoscători să anunțăm planurile noastre de a construi un templu în fiecare dintre următoarele 20 de locuri:", "Savai’i, Samoa;", "Cancún, Mexic;", "Piura, Peru;", "Huancayo, Peru;", "Viña del Mar, Chile;", "Goiânia, Brazilia;", "João Pessoa, Brazilia;", "Calabar, Nigeria;", "Cape Coast, Ghana;", "Luanda, Angola;", "Mbuji-Mayi, Republica Democrată Congo;", "Laoag, Filipine;", "Osaka, Japonia;", "Kahului, Maui, Hawaii;", "Fairbanks, Alaska;", "Vancouver, Washington;", "Colorado Springs, Colorado;", "Tulsa, Oklahoma;", "Roanoke, Virginia;", "Ulaanbaatar, Mongolia.", "Domnul ne îndrumă să construim aceste temple pentru a ne ajuta să gândim din perspectivă celestială. Dumnezeu trăiește. Isus este Hristosul. Biserica Sa a fost restaurată pentru a-i binecuvânta pe toți copiii lui Dumnezeu. Aceasta este mărturia mea, în numele sacru al lui Isus Hristos, amin."]}]}, "2023-04": {"name": "Aprilie 2023", "chapters": [{"name": "Cea mai măreață istorisire de Paște rostită vreodată", "verses": ["Probabil vă amintiți că ați auzit o scrisoare din partea Primei Președinții citită în episcopia sau ramura dumneavoastră în urmă cu câteva săptămâni. În acea scrisoare se anunța că duminica următoare – duminica Paștelui – toate episcopiile și ramurile trebuie să se adune doar pentru adunarea de împărtășanie, oferind mai mult timp pentru preaslăvire acasă, ca familii, pentru a sărbători această cea mai importantă sărbătoare.", "Scrisoarea Primei Președinții mi-a atras atenția și m-a făcut să mă gândesc la modul în care familia noastră a sărbătorit Paștele de-a lungul anilor. Cu cât mă gândeam mai mult la sărbătorile noastre, cu atât mă întrebam mai mult dacă nu cumva, fără să ne dăm seama, ne lipsim de adevărata însemnătate a acestei sărbători atât de importantă pentru toți cei care cred în Isus Hristos.", "Acele gânduri m-au făcut să cuget la diferența dintre modul în care am sărbătorit Crăciunul în comparație cu Paștele. În luna decembrie, reușim cumva să includem distracția colindului „Jingle Bells (Clopoței)”, a șosetelor de Crăciun și a darurilor pe lângă alte tradiții mai însemnate – cum ar fi să avem grijă de cei aflați la nevoie, să cântăm colindele și imnurile noastre preferate de Crăciun și, desigur, să deschidem scripturile și să citim istorisirea de Crăciun din Luca 2. În fiecare an, în timp ce citește această istorisire îndrăgită dintr-o biblie mare și veche, familia noastră face ceea ce probabil face și familia dumneavoastră – cu prosoape pe cap și umeri și îmbrăcați în halate de baie pentru a-i reprezenta pe Iosif, Maria și pe mulți dintre cei care au venit să-L preaslăvească pe pruncul Isus, reconstituim prețioasa istorisire de Crăciun despre nașterea Salvatorului.", "Modul în care familia noastră a sărbătorit Paștele a fost, totuși, oarecum diferit. Simt că familia noastră a crezut mai mult că „mersul la Biserică” îi va oferi partea mai însemnată, concentrată asupra lui Hristos, a Paștelui; și, apoi, ca familie, ne-am adunat să ne bucurăm de alte tradiții legate de Paște. Mi-a plăcut foarte mult să-i văd pe copiii noștri și, acum, pe nepoții noștri cum caută ouă de Paște și scotocesc prin coșurile lor de Paște.", "Dar scrisoarea din partea Primei Președinții a fost un semnal de alarmă. Nu numai că ne-au invitat pe toți să ne asigurăm că sărbătorirea celui mai important eveniment care a avut loc vreodată pe acest pământ – ispășirea și învierea lui Isus Hristos – include pioșenia și respectul pe care Domnul le merită, ci ne-au oferit, de asemenea, mai mult timp alături de familiile și prietenii noștri în duminica de Paște pentru a face acest lucru.", "Aceste cuvinte ale profetului Joseph Smith adaugă un context suplimentar semnificației evenimentelor din jurul Paștelui: „Principiile fundamentale ale religiei noastre sunt incluse în mărturia apostolilor și profeților cu privire la Isus Hristos, că El a murit, a fost înmormântat și S-a ridicat din nou, în a treia zi, și S-a înălțat la cer; și toate celelalte lucruri care țin de religia noastră sunt numai anexe ale acesteia”.", "Lesa și cu mine am discutat despre moduri în care familia noastră poate sărbători mai profund Paștele. Poate că întrebarea pe care ne-am adresat-o este una la care cu toții ne putem gândi: Cum predăm și sărbătorim învierea lui Isus Hristos, istorisirea de Paște, cu același efort, aceeași bucurie și aceleași tradiții religioase bogate ca în cazul nașterii lui Isus Hristos, istorisirea de Crăciun?", "Se pare că încercăm cu toții. Observ un efort din ce în ce mai mare în rândul sfinților din zilele din urmă îndreptat către un Paște concentrat mai mult asupra lui Hristos. Aceasta include faptul de a acorda o importanță mai mare și mai însemnată duminicii de Florii și Vinerii Mari, așa cum fac unii dintre verii noștri creștini. Putem, de asemenea, să adoptăm tradiții de Paște potrivite, concentrate asupra lui Hristos, care se găsesc în culturile și practicile țărilor din întreaga lume.", "N. T. Wright, un cercetător al Noului Testament, a sugerat: „Ar trebui să facem pași pentru a sărbători Paștele în moduri noi și creative: prin artă, literatură, jocuri pentru copii, poezie, muzică, dans, festivaluri, clopoței, concerte speciale… Paștele este cea mai mare sărbătoare a noastră. Scoateți Crăciunul și, sub aspect biblic, pierdeți două capitole de la începutul cărților Matei și Luca, nimic altceva. Scoateți Paștele și nu mai aveți un Nou Testament; nu mai aveți creștinism”.", "Prețuim Biblia pentru tot ceea ce ne învață despre nașterea, slujirea, răstignirea și învierea lui Isus Hristos. Nu există două cuvinte care să întruchipeze mai multă speranță și mai multe consecințe eterne pentru toată omenirea decât cele rostite de un înger din cer în dimineața de Paște la Sfântul Mormânt: „A înviat”. Suntem profund recunoscători pentru scriptura Noul Testament care păstrează istorisirea despre Paște și slujirea Salvatorului de Paște în Iudea și Galilea.", "Pe măsură ce Lesa și cu mine am continuat să cugetăm și să căutăm moduri de a extinde sărbătorirea Paștelui în familia noastră pentru a ne concentra mai mult asupra lui Hristos, am discutat despre ce tradiție privind cititul din scripturi am putea să prezentăm familiei noastre – echivalentul lui Luca 2 pentru Paște, dacă doriți.", "Și, apoi, am avut această revelație cerească: Pe lângă versetele importante despre Paște din Noul Testament, noi, ca sfinți din zilele din urmă, suntem înzestrați cu un dar remarcabil de Paște! Un dar care este o mărturie unică, un alt testament despre miracolul Paștelui care conține, probabil, cele mai minunate scripturi despre Paște din tot creștinismul. Mă refer, desigur, la Cartea lui Mormon și, mai exact, la relatarea despre Isus Hristos apărând locuitorilor din Lumea Nouă, în trupul Său de slavă înviat.", "Profetul Joseph Smith a descris Cartea lui Mormon ca fiind „cea mai corectă dintre toate cărțile” și, începând cu 3 Nefi 11, este relatată istorisirea magnifică a vizitei Hristosului înviat făcută nefiților, slujirea Salvatorului de Paște. Aceste scripturi de Paște depun mărturie despre învierea Domnului Isus Hristos.", "În aceste capitole, Hristos cheamă doisprezece apostoli, propovăduiește cum a făcut în cuvântarea Sa de pe munte, anunță că a împlinit legea lui Moise și profețește despre adunarea lui Israel în zilele din urmă. El îi vindecă pe cei bolnavi și se roagă pentru oameni într-un mod atât de glorios încât „nicio limbă nu poate vorbi; și nici nu poate fi scris de niciun om; și nici inimile oamenilor nu pot să conceapă lucruri atât de mari și minunate ca acelea pe care noi le-am văzut și le-am auzit spuse de Isus; și nimeni nu poate concepe bucuria care ne-a umplut sufletele noastre la timpul când L-am auzit pe El rugându-se Tatălui pentru noi”.", "În această perioadă de Paște, familia noastră se va concentra asupra primelor 17 versete din 3 Nefi 11, care vă sunt cunoscute. Vă amintiți de mulțimea din jurul templului din ținutul Abundența care a auzit glasul lui Dumnezeu Tatăl și L-a văzut pe Isus Hristos coborând din cer pentru a face cea mai frumoasă invitație de Paște:", "„Ridicați-vă și veniți către Mine… ca să puteți să simțiți urmele cuielor în mâinile Mele și în picioarele Mele, pentru ca să știți că Eu sunt… Dumnezeul întregului pământ; și că Eu am fost ucis pentru păcatele lumii.", "Și… mulțimea a înaintat… unul câte unul… și au văzut cu ochii lor și au simțit cu mâinile lor… și au depus mărturie că El era…", "Și… au strigat cu un singur glas, zicând:", "Osana! Binecuvântat fie numele Dumnezeului Celui Preaînalt! Și ei au căzut la picioarele lui Isus și L-au preamărit pe El.”", "Imaginați-vă, la templu, nefiții chiar au atins mâinile Domnului înviat! Sperăm să facem din aceste capitole din 3 Nefi o parte a tradiției noastre de Paște precum este Luca 2 în tradiția noastră de Crăciun. Cu adevărat, Cartea lui Mormon împărtășește cea mai măreață istorisire de Paște rostită vreodată. Fie ca aceasta să nu fie cea mai măreață istorisire de Paște care nu a fost rostită vreodată.", "Vă invit să priviți Cartea lui Mormon într-o lumină nouă și să vă gândiți la mărturia profundă pe care o depune despre realitatea Hristosului înviat, precum și despre bogăția și profunzimea doctrinei lui Hristos.", "Ne putem întreba: Cum poate citirea, de Paște, a scrierilor din Cartea lui Mormon să ne binecuvânteze viața și pe cea a celor dragi într-un mod însemnat? Mai mult decât ne-am putea da seama. Ori de câte ori citim și studiem din Cartea lui Mormon ne putem aștepta la rezultate remarcabile.", "Recent, Lesa și cu mine am participat la priveghiul unei prietene dragi, o femeie credincioasă a cărei viață a fost curmată de boală. Ne-am adunat cu familia și prietenii ei apropiați și am împărtășit amintiri dragi despre acest suflet frumos care ne-a îmbogățit viața.", "În timp ce stăteam la o oarecare distanță de sicriu, discutând cu alte persoane, am observat două fetițe de vârsta Societății Primare apropiindu-se de sicriu și ridicându-se pe vârfuri – ochii atingând doar marginea acestuia – pentru a-i aduce un ultim omagiu iubitei lor mătuși. Nefiind nimeni în apropiere, Lesa s-a dus și s-a ghemuit lângă ele pentru a le oferi alinare și învățătură. Ea le-a întrebat cum se simțeau și dacă știau unde se afla mătușa lor. Ele și-au împărtășit tristețea, dar, apoi, aceste fiice prețioase ale lui Dumnezeu, cu încrederea care strălucea în ochii lor, au spus că știau că mătușa lor era acum fericită și că ea putea fi alături de Isus.", "La această vârstă fragedă, ele au găsit pace în marele plan al fericirii și, în felul lor inocent, au depus mărturie despre realitatea profundă și frumusețea simplă a învierii Salvatorului. Ele știau acest lucru în inima lor datorită învățăturilor predate cu grijă de părinții lor iubitori, de membrii familiilor lor și de conducătoarele Societății Primare care au plantat o sămânță a credinței în Isus Hristos și viața eternă. Mai înțelepte decât o arăta vârsta lor, aceste fetițe au înțeles adevăruri care ne sunt dezvăluite prin mesajul de Paște și slujirea Salvatorului înviat și prin cuvintele profeților, așa cum sunt rostite în Cartea lui Mormon.", "Am observat că, atunci când președintele Russell M. Nelson oferă în dar Cartea lui Mormon cuiva care nu este din credința noastră, inclusiv conducătorilor la nivel mondial, el se îndreaptă adesea către 3 Nefi și citește despre apariția Hristosului înviat la nefiți. Făcând acest lucru, profetul în viață depune, în esență, mărturie despre Hristos cel Viu.", "Nu putem fi martori ai lui Isus Hristos până când nu putem depune mărturie despre El. Cartea lui Mormon este o altă mărturie despre Isus Hristos, deoarece, în toate paginile ei sacre, toți profeții depun mărturie nu doar că Hristos va veni, ci și că El a venit.", "Țin în mână un exemplar al primei ediții a Cărții lui Mormon. Acest lucru mă emoționează întotdeauna. În cea mai mare parte a vieții mele de adult, am fost fascinat, entuziasmat și captivat de ceea ce a făcut tânărul Joseph Smith pentru ca această carte sacră de scripturi să fie tradusă și publicată. Miracolele care au trebuit să aibă loc sunt uluitoare.", "Dar nu acesta este motivul pentru care această carte mă impresionează. Este pentru că această carte, mai mult decât oricare alta publicată vreodată pe acest pământ, depune mărturie despre viața, slujirea, învățăturile, ispășirea și învierea lui Isus Hristos. Dragii mei frați și dragile mele surori, studierea cu regularitate a acestei cărți despre Isus Hristos vă va schimba viața. Vă va deschide ochii pentru a vedea noi posibilități. Vă va spori speranța și vă va umple de caritate. Mai presus de toate, vă va clădi și întări credința în Isus Hristos și vă va binecuvânta cu o cunoaștere sigură că El și Tatăl nostru vă cunosc, vă iubesc și doresc să vă găsiți drumul înapoi Acasă, cu A mare.", "Dragi frați și surori, a sosit vremea, prezisă de profeții din vechime, „când cunoașterea despre un Salvator se va răspândi la fiecare națiune, neam, limbă și popor”. Vedem împlinirea acestei profeții sub ochii noștri, prin mărturia despre Isus Hristos din Cartea lui Mormon.", "Nicio carte nu arată mai mult că:", "datorită lui Isus Hristos, totul s-a schimbat;", "datorită Lui, totul este mai bun;", "datorită Lui, viața este mai ușor de gestionat – în special momentele dureroase;", "datorită Lui, totul este posibil.", "Vizita Sa în calitate de Salvator înviat, în care a fost prezentat de Dumnezeu Tatăl, este cel mai glorios și triumfător mesaj de Paște. Aceasta îi va ajuta pe membrii familiei noastre să dobândească o mărturie personală despre Isus Hristos ca Salvator și Mântuitor al nostru, Care a rupt legăturile morții.", "Închei cu mărturia mea despre veridicitatea Cărții lui Mormon și despre Isus Hristos ca Fiu al Dumnezeului celui Viu. În numele lui Isus Hristos, amin."]}, {"name": "Nu renunțați niciodată la vreo ocazie de a depune mărturie despre Hristos", "verses": ["Astăzi se împlinesc cinci ani de când ne-am ridicat mâinile pentru a-l susține pe preaiubitul nostru profet, președintele Russell M. Nelson, ca președinte al Bisericii lui Isus Hristos a Sfinților din Zilele din Urmă – purtătorul de cuvânt al Domnului pentru această perioadă remarcabilă de creștere și revelație. Prin dânsul, am primit nenumărate invitații și ni s-au promis binecuvântări glorioase dacă ne vom concentra viața asupra Salvatorului nostru, Isus Hristos.", "În anul 2011, în timp ce slujeam alături de soțul meu în calitate de conducători ai misiunii în frumoasa Curitiba, Brazilia, telefonul meu a sunat în timpul unei adunări. Grăbindu-mă să-l opresc, am observat că apelul telefonic era de la tatăl meu. Am plecat imediat din adunare pentru a răspunde: „Bună, tată!”.", "În mod neașteptat, glasul său era plin de emoție: „Bună, Bonnie. Trebuie să-ți spun ceva. Am fost diagnosticat cu scleroză laterală amiotrofică”.", "Mintea mea era plină de confuzie: „Așteaptă! Ce este scleroza laterală amiotrofică?”.", "Tata îmi explica deja: „Mintea mea va rămâne alertă în timp ce trupul meu se va stinge încet”.", "Am simțit cum întreaga mea lume se schimbă pe măsură ce am început să mă lupt cu implicațiile acestei vești dureroase. Dar, în acea zi de neuitat, ultima sa frază mi-a rămas în inimă. Dragul meu tată a spus cu insistență: „Bonnie, să nu renunți niciodată la vreo ocazie de a depune mărturie despre Hristos”.", "M-am gândit și m-am rugat cu privire la sfatul tatălui meu. M-am întrebat deseori dacă știu pe deplin ce înseamnă să nu renunț niciodată la ocazia de a depune mărturie despre Isus Hristos.", "Asemenea dumneavoastră, ocazional, în prima duminică a lunii, m-am ridicat și am depus mărturie despre Hristos. De multe ori am depus mărturie despre adevărurile Evangheliei ca parte a unei lecții. Am predat cu tărie adevărul și am declarat divinitatea lui Hristos în calitate de misionară.", "Cu toate acestea, această rugăminte a părut mai personală! Parcă ar fi spus: „Bonnie, nu lăsa lumea să te copleșească! Rămâi fidelă legămintelor pe care le-ai făcut cu Salvatorul. Caută să ai parte de binecuvântările Sale în fiecare zi și să poți depune mărturie, prin Duhul Sfânt, despre puterea și prezența Sa în viața ta!”.", "Trăim într-o lume decăzută, cu lucruri care ne distrag atenția și ne îndreaptă privirea și inima în jos, în loc să le îndrepte spre cer. Asemenea nefiților din 3 Nefi 11, avem nevoie de Isus Hristos. Vă puteți imagina că erați acolo, printre oameni care avuseseră parte de atât de mult haos și distrugere? Cum ar fi să auziți invitația personală a Domnului:", "„Ridicați-vă și veniți către Mine ca să puteți să puneți mâna în coasta Mea și ca să puteți să simțiți urmele cuielor în mâinile Mele și în picioarele Mele, pentru ca să știți că Eu sunt… Dumnezeul întregului pământ; și că Eu am fost ucis pentru păcatele lumii.", "Și… mulțimea a înaintat… unul câte unul… și au văzut cu ochii lor și au simțit cu mâinile lor și au știut… și au [văzut ei înșiși]”.", "Acești nefiți au înaintat cu nerăbdare pentru a-și pune mâinile în coasta Sa și pentru a simți urmele cuielor din mâinile și picioarele Sale, astfel încât să poată depune mărturie că Acesta era Hristosul. În mod asemănător, mulți oameni credincioși despre care studiem în Noul Testament în acest an au așteptat cu nerăbdare venirea lui Hristos. Apoi, au plecat de pe câmpurile lor, de la mesele lor de lucru și de la cinele lor și L-au urmat, L-au îmbulzit, L-au îngrămădit și au stat cu El. Suntem noi la fel de nerăbdători să vedem noi înșine ca mulțimile din scripturi? Sunt binecuvântările pe care le căutăm mai puțin necesare decât ale lor?", "Când Hristos i-a vizitat fizic pe nefiți la templul lor, invitația Sa nu a fost să stea la distanță și să-L privească, ci să-L atingă, pentru a simți ei înșiși realitatea Salvatorului omenirii. Cum ne putem apropia suficient de mult pentru a dobândi o mărturie personală despre Isus Hristos? Este posibil ca acest lucru să fie o parte din ceea ce tatăl meu încerca să mă învețe. Deși este posibil să nu ne bucurăm de aceeași apropiere fizică ca a celor care au mers cu Hristos în timpul slujirii Sale pe pământ, prin Duhul Sfânt putem avea parte de puterea Sa în fiecare zi! Atât cât avem nevoie!", "Tinerele fete din întreaga lume m-au învățat atât de multe despre faptul de a-L căuta pe Hristos și de a dobândi în fiecare zi o mărturie personală despre El. Permiteți-mi să vă împărtășesc înțelepciunea a două dintre ele.", "Livvy a urmărit toată viața ei conferința generală. De fapt, în căminul ei, există tradiția de a urmări toate cele cinci sesiuni în familie. În trecut, pentru Livvy conferința însemna să mâzgălească sau să tragă un pui de somn fără să vrea. Dar conferința generală din luna octombrie a anului trecut a fost diferită. A devenit personală.", "De data aceasta, Livvy a hotărât să asculte cu atenție. Ea a oprit sunetul înștiințărilor de pe telefonul ei și a scris impresiile pe care le-a primit de la Spirit. A fost uimită când a simțit lucruri concrete pe care Dumnezeu a dorit ca ea să le audă și să le facă. Această hotărâre a adus o mare schimbare în viața ei aproape imediat.", "Doar câteva zile mai târziu, prietenii ei au invitat-o la un film nepotrivit. Ea a spus: „Am simțit cuvintele și spiritul conferinței întorcându-se în inima mea și m-am auzit refuzându-le invitația”. De asemenea, ea a avut curajul de a-și împărtăși mărturia despre Salvator în episcopia ei.", "După aceste evenimente, ea a declarat: „Lucrul uimitor este că, atunci când m-am auzit depunând mărturie că Isus este Hristosul, am simțit Duhul Sfânt confirmându-mi aceasta din nou”.", "La sfârșitul de săptămână în care a avut loc conferința, Livvy nu a planat la suprafața apei ca o piatră aruncată să facă aceasta; ea s-a cufundat, cu mintea și spiritul, și L-a găsit pe Salvator acolo.", "Acum, vă vorbesc despre Maddy. Când familia ei a încetat să mai meargă la Biserică, Maddy era confuză și nu era sigură ce să facă. Și-a dat seama că lipsea ceva important. Astfel, la vârsta de 13 ani, Maddy a început să meargă singură la biserică. Chiar dacă uneori era greu și incomod să fie singură, ea știa că Îl putea găsi pe Salvator la biserică și dorea să fie acolo unde era El. Ea a spus: „La biserică, sufletul meu se simțea ca și cum ar fi fost acasă”.", "Maddy se gândea mereu la faptul că familia ei fusese pecetluită împreună pentru eternitate. A început să-și aducă frații mai mici cu ea la biserică și să studieze din scripturi cu ei acasă. În cele din urmă, mama ei a început să li se alăture. Maddy i-a spus mamei ei despre dorința de a sluji în misiune și a întrebat-o dacă ar putea fi pregătită să meargă cu ea la templu.", "Astăzi, Maddy este la CPM. Ea slujește. Ea depune mărturie despre Hristos. Exemplul ei i-a ajutat pe ambii părinți să se ducă la templu și să se întoarcă la Hristos.", "Asemenea lui Livvy și Maddy, când alegem să-L căutăm pe Hristos, Spiritul va depune mărturie despre El în multe situații diferite. Primim aceste mărturii ale Spiritului când postim, ne rugăm, așteptăm și continuăm să înaintăm. Apropierea noastră de Hristos crește prin preaslăvirea cu regularitate în templu, pocăința zilnică, studiul din scripturi, participarea la adunările Bisericii și la seminar, cugetarea asupra binecuvântărilor noastre patriarhale, primirea în mod demn a rânduielilor și respectarea legămintelor sacre. Toate acestea invită Spiritul să ne lumineze mintea și ne aduc mai multă pace și protecție. Dar le onorăm noi ca pe niște ocazii sacre de a mărturisi despre Hristos?", "Am fost de multe ori la templu iar preaslăvirea în casa Domnului mă schimbă. Uneori, în timp ce postesc, mă simt pur și simplu înfometată, dar, alteori, mă ospătez din Spirit având un scop. Uneori, am murmurat rugăciuni care sunt repetitive și obișnuite, dar, de asemenea, am ajuns să îmi doresc să primesc sfaturi de la Domnul prin rugăciune.", "Există putere în a face din aceste obiceiuri sfinte mai puțin o listă cu lucruri de făcut și mai mult o mărturie. Procesul va fi treptat, dar va crește odată cu participarea zilnică, activă și experiențele pline de scop cu Hristos. Pe măsură ce acționăm potrivit învățăturii Sale, dobândim o mărturie despre El; construim o relație cu El și cu Tatăl nostru Ceresc. Începem să devenim ca Ei.", "Dușmanul creează atât de mult zgomot, încât poate fi greu să auzim glasul Domnului. Lumea noastră, încercările noastre, circumstanțele noastre nu vor deveni mai liniștite, dar putem și trebuie să flămânzim și să însetăm după lucrurile lui Hristos pentru a-L auzi cu claritate. Dorim să dezvoltăm obiceiuri în ceea ce privește ucenicia și o mărturie care să ne ajute să ne bizuim pe Salvatorul nostru în fiecare zi.", "Tatăl meu a murit de mai bine de 11 ani, dar cuvintele sale sunt vii în inima mea. „Bonnie, să nu renunți niciodată la vreo ocazie de a depune mărturie despre Hristos”. Vă invit să acceptați alături de mine invitația sa. Căutați-L pe Hristos pretutindeni – vă promit că El este acolo! Adevărata bucurie are la bază dorința noastră de a ne apropia mai mult de Hristos și de a vedea noi înșine.", "Știm că, în zilele din urmă, „fiecare genunchi se va pleca și fiecare limbă va mărturisi” că Isus este Hristosul. Mă rog ca această mărturie să devină o experiență normală și firească pentru noi acum – ca noi să folosim fiecare ocazie pentru a mărturisi cu bucurie: Isus Hristos trăiește!", "O, cât de mult Îl iubesc. Cât de recunoscători suntem pentru ispășirea Sa infinită, care „a făcut ca viața eternă să fie o posibilitate și nemurirea o realitate pentru toți”. Depun mărturie despre bunătatea Salvatorului nostru și măreața Sa slavă în numele Său sacru, chiar Isus Hristos, amin."]}, {"name": "Mergeți mai departe – având credință", "verses": ["Vârstnicul George A. Smith – un apostol – a primit sfaturi de la profetul Joseph Smith într-un moment de mare încercare: „El mi-a spus că niciodată nu trebuie să [mă descurajez], indiferent de greutățile care m-ar putea înconjura. Chiar dacă m-aș scufunda în cea mai adâncă [prăpastie] din Noua Scoție și tot lanțul Munților Stâncoși s-ar prăbuși peste mine, nu trebuie să [fiu descurajat], ci să continui să îndur, să-mi exercit credința și să îmi păstrez curajul și atunci voi ieși în vârful grămezii prăvălite deasupra mea”.", "Cum a putut profetul Joseph să spună acest lucru – cuiva care suferea? A putut, pentru că el știa că este adevărat. El trecuse prin aceasta. Joseph a avut parte, în mod repetat, de greutăți mari în viață. Dar, pe măsură ce și-a exercitat credința în Isus Hristos și în ispășirea Sa și a mers mai departe, el a biruit obstacole aparent insurmontabile.", "Astăzi, doresc să reînnoiesc rugămintea lui Joseph de a nu lăsa descurajarea să ne copleșească atunci când ne confruntăm cu dezamăgiri, experiențe dureroase, cu propriile imperfecțiuni sau alte încercări.", "Când spun descurajare, nu vorbesc despre încercările cele mai istovitoare reprezentate de depresia clinică, tulburările de anxietate sau de alte boli care necesită tratament de specialitate. Vorbesc doar despre simpla descurajare obișnuită care vine odată cu urcușurile și coborâșurile vieții.", "Sunt inspirat de eroii mei care merg mai departe – având credință – indiferent de situație. În Cartea lui Mormon, citim despre Zoram, slujitorul lui Laban. Când Nefi a intrat în posesia plăcilor de alamă, Zoram a fost pus în fața alegerii de a-i urma pe Nefi și pe frații săi în pustiu sau, posibil, de a-și pierde viața.", "Asta da alegere! Prima tendință a lui Zoram a fost să fugă, dar Nefi l-a ținut și a făcut un jurământ că, dacă el mergea cu ei, avea să fie liber și să aibă un loc alături de familia lor. Zoram a prins curaj și s-a dus cu ei.", "Zoram a avut parte de multe suferințe în noua sa viață, dar a înaintat având credință. Nu avem niciun indiciu că Zoram s-ar fi agățat de trecutul lui sau că ar fi nutrit resentimente față de Dumnezeu sau față de alții. El i-a fost prieten adevărat lui Nefi – un profet – iar el și seminția lui au trăit în libertate și prosperitate pe pământul făgăduit. Ceea ce fusese un obstacol imens pe cărarea lui Zoram a dus, în cele din urmă, la mari binecuvântări, datorită credincioșiei și bunăvoinței sale de a merge mai departe – având credință.", "Recent, am ascultat o soră curajoasă împărtășind cum a dat ea dovadă de perseverență în timpul dificultăților. Avusese unele încercări și, într-o duminică, stătea la Societatea de Alinare ascultând o învățătoare despre care credea că trăia o viață perfectă – total diferită de a ei. Era obosită și descurajată. Se simțea de parcă nu se ridica la înălțimea așteptărilor – nici măcar că-și avea locul acolo – așa că s-a ridicat și a plecat, plănuind să nu se mai întoarcă niciodată la biserică. Mergând spre mașină, a simțit o impresie clară: „Du-te în capelă și ascultă vorbitorul din cadrul adunării”. Ea s-a îndoit de acel îndemn, dar l-a simțit din nou, puternic, așadar a intrat la adunare.", "Mesajul a fost exact ceea ce ea avea nevoie. A simțit Spiritul. Știa că Domnul dorea ca ea să rămână cu El, să fie ucenica Sa și să se ducă la biserică, așadar a făcut astfel.", "Știți pentru ce era recunoscătoare? Pentru faptul că nu a renunțat. Ea a mers mai departe – având credință în Isus Hristos, chiar și când i-a fost greu, iar ea și familia ei sunt binecuvântați din abundență pe măsură ce ea înaintează.", "Dumnezeul cerului și al pământului ne va ajuta să biruim descurajarea și orice obstacole întâmpinăm, dacă privim către El, urmăm îndemnurile Duhului Sfânt și mergem mai departe – având credință.", "Din fericire, când suntem slabi sau neputincioși, Domnul ne poate întări credința. El ne poate mări capacitatea dincolo de puterea noastră. Eu am trăit această experiență. În urmă cu mai bine de 20 de ani, am fost chemat, pe neașteptate, să slujesc în calitate de autoritate a zonei-Cei Șaptezeci și am simțit că nu eram deloc potrivit pentru acea chemare. După însărcinările mele legate de instruire, trebuia să prezidez prima mea conferință de țăruș. Președintele de țăruș și cu mine am planificat, cu meticulozitate, fiecare detaliu. Cu puțin timp înainte de conferință, președintele Boyd K. Packer – pe atunci, președintele în exercițiu al Cvorumului celor Doisprezece Apostoli – m-a sunat pentru a mă întreba dacă mă putea însoți. Am fost surprins și, desigur, am fost de acord. L-am întrebat cum dorea să procedeze, având în vedere că el avea să prezideze. El ne-a sugerat să anulăm planurile făcute și să ne pregătim să urmăm Spiritul. Din fericire, mai aveam 10 zile să studiez, să mă rog și să mă pregătesc.", "Având un program deschis, ne aflam pe podium cu 20 de minute înainte de începerea adunării conducătorilor. M-am aplecat spre președintele de țăruș și i-am șoptit: „Acesta este un țăruș minunat”.", "Președintele Packer m-a îmboldit, ușor, cu cotul și mi-a spus: „Acum nu vorbim”.", "Am încetat să mai vorbesc și mi-a venit în minte cuvântarea sa din cadrul conferinței generale, intitulată „Reverence Invites Revelation (Pioșenia invită revelația)”. Am observat că președintele Packer nota referințe scripturale. Spiritul mi-a confirmat că el primea impresii pentru adunare. Experiența mea de învățare tocmai începea.", "Președintele Packer a vorbit în primele 15 minute și a subliniat importanța faptului de a conduce toate adunările așa cum suntem îndrumați de Spiritul Sfânt. Apoi, a spus: „Acum, îl vom asculta pe vârstnicul Cook”.", "În drum spre pupitru, l-am întrebat cât timp dorea să vorbesc și dacă exista un subiect pe care dorea să-l abordez. El a spus: „Vorbește 15 minute despre ce te simți inspirat”. Am vorbit 14 minute împărtășind tot ce mi-a trecut prin minte.", "Președintele Packer s-a ridicat din nou și a vorbit încă 15 minute. A împărtășit următoarele versete:", "„Spuneți gândurile pe care am să vi le pun în inima voastră și nu veți fi umiliți înaintea oamenilor;", "Pentru că vi se va da vouă… chiar în acel moment, ceea ce va trebui să spuneți”.", "Apoi, el a spus: „Acum, îl vom asculta pe vârstnicul Cook”.", "Am fost șocat. Nu m-am gândit niciodată la posibilitatea de a fi rugat să vorbesc de două ori în cadrul unei singure adunări. Nu-mi trecea nimic de spus prin minte. Rugându-mă cu ardoare și bizuindu-mă pe Domnul să primesc ajutor, cumva am fost binecuvântat cu un gând, un verset și am putut vorbi încă 15 minute. M-am așezat fiind total epuizat.", "Președintele Packer a vorbit din nou, 15 minute, despre faptul de a urma Spiritul și a împărtășit învățăturile lui Pavel conform cărora nu trebuie să rostim „vorbiri învățate de la înțelepciunea omenească, ci… vorbiri învățate de la Duhul Sfânt”. După cum vă puteți imagina, am fost copleșit când a fost inspirat să spună, a treia oară: „Acum îl vom asculta pe vârstnicul Cook”.", "Eram secătuit. Nu știam ce să mai spun. Știam că era momentul să exercit mai multă credință. Încet, m-am dus la pupitru implorându-L pe Dumnezeu să mă ajute. În timp ce mă apropiam de microfon, Domnul m-a binecuvântat, în mod miraculos, să rostesc, cumva, un alt mesaj de 15 minute.", "În cele din urmă, adunarea s-a încheiat, dar mi-am dat repede seama că sesiunea pentru adulți avea să înceapă peste o oră. O, nu! Asemenea lui Zoram, am vrut, în mod sincer, să fug, dar, la fel cum Nefi l-a prins, am știut că președintele Packer m-ar fi prins. Adunarea pentru adulți a urmat exact același tipar. Am vorbit de încă trei ori. A doua zi, în cadrul sesiunii generale, am vorbit o dată.", "După conferință, președintele Packer mi-a spus cu afecțiune: „S-o facem din nou cândva”. Îl iubesc pe președintele Boyd K. Packer și apreciez tot ce am învățat!", "Știți pentru ce sunt recunoscător? Pentru faptul că nu am renunțat – sau că nu m-am împotrivit. Dacă aș fi cedat în fața dorinței mele disperate de a fugi din acele adunări, aș fi pierdut ocazia de a-mi mări credința și de a primi o revărsare abundentă de dragoste și sprijin din partea Tatălui meu Ceresc. Am învățat despre mila Sa, despre miraculoasa putere care întărește a lui Isus Hristos și ispășirea Sa și despre influența puternică a Duhului Sfânt. În pofida slăbiciunii mele, am învățat că pot sluji; că pot să-mi aduc contribuția când Domnul este de partea mea, dacă merg mai departe – având credință.", "Indiferent de amploarea, scopul și gravitatea încercărilor cu care ne confruntăm în viață, cu toții avem momente în care simțim că trebuie să ne oprim, să plecăm, să fugim sau, posibil, să renunțăm. Dar exercitarea credinței în Salvatorul nostru, Isus Hristos, ne ajută să biruim descurajarea, indiferent de obstacolele pe care le întâlnim.", "Așa cum Salvatorul a încheiat lucrarea care I-a fost dată s-o facă, tot așa El are puterea de a ne ajuta să încheiem lucrarea care ne-a fost dată. Putem să fim binecuvântați să înaintăm pe cărarea legămintelor, indiferent de cât de anevoioasă devine și, în cele din urmă, să primim viața eternă.", "Așa cum profetul Joseph Smith a spus, „rămâneți fermi, voi sfinți ai lui Dumnezeu, rezistați încă puțin și furtuna vieții va trece, iar voi veți fi recompensați de către Acel Dumnezeu ai Cărui slujitori sunteți”. În numele lui Isus Hristos, amin."]}, {"name": "Păstorirea", "verses": ["Dragi frați și surori, prieteni, bine ați venit la conferința generală!", "După Conferința Generală din luna octombrie a anului trecut, sora Gong și cu mine ne-am plimbat prin Centrul de conferințe pentru a vă saluta și a asculta experiențele pe care le-ați avut privind Evanghelia.", "Membrii noștri din Mexic au spus: „Hoy es el tiempo de México (Acum este momentul Mexicului)”.", "Am aflat că Gilly și Mary sunt prietene din Anglia. Când Mary s-a alăturat Bisericii, ea și-a pierdut locuința. Gilly a invitat-o cu generozitate pe Mary să locuiască cu ea. Având o mare credință, Gilly a spus: „Nu m-am îndoit niciodată că Domnul este cu mine”. La conferință, Gilly a avut parte de o revedere plină de bucurie cu sora misionară care i-a predat în urmă cu 47 de ani.", "Jeff și soția sa, Melissa, au participat la conferința generală pentru prima dată. Jeff a fost jucător profesionist de baseball (a fost prinzător) și, acum, este medic anestezist. El mi-a spus: „Spre surprinderea mea, mă îndrept spre botez pentru că simt că acesta este cel mai autentic și onest mod de a trăi”.", "Cu ceva timp în urmă, Melissa își ceruse scuze fratelui care păstorește desemnat lui Jeff: „Jeff nu vrea «cămăși albe» în casa noastră”. Fratele care păstorește i-a spus: „Voi găsi o cale”. Acum, el și Jeff sunt buni prieteni. La botezul lui Jeff, am întâlnit o congregație de sfinți din zilele din urmă pe care Jeff, Melissa și fiica lor, Charlotte, îi iubesc.", "În calitate de ucenici ai lui Isus Hristos, noi căutăm să-i păstorim pe alții așa cum ar păstori El, deoarece vieți așteaptă să se schimbe.", "Când Peggy mi-a spus că soțul ei, John, cu care era căsătorită de 31 de ani, avea să fie botezat, am întrebat-o ce se schimbase.", "Peggy a spus: „John și cu mine studiam Vino și urmează-Mă: Noul Testament când John a întrebat despre doctrina Bisericii”.", "Peggy a spus: „Să invităm misionarii”.", "John a spus: „Fără misionari – doar dacă poate și prietenul meu să vină”. De peste 10 ani, fratele care păstorește desemnat lui John devenise prietenul său de încredere. (M-am gândit, dacă fratele care păstorește desemnat lui John ar fi încetat să mai vină în vizită după unul, doi sau nouă ani?)", "John a ascultat. El a citit Cartea lui Mormon cu intenție sinceră. Când misionarii l-au invitat pe John să fie botezat, el a spus da. Peggy a spus: „Am fost foarte surprinsă și am început să plâng”.", "John a spus: „Pe măsură ce m-am apropiat de Domnul, m-am schimbat”. Mai târziu, John și Peggy au fost pecetluiți în templul sfânt. În luna decembrie a anului trecut, John a decedat la vârsta de 92 de ani. Peggy a spus: „John a fost întotdeauna o persoană bună, dar s-a schimbat într-un mod frumos după ce a fost botezat”.", "Sora Gong și cu mine ne-am întâlnit cu Meb și Jenny prin-un apel video în timpul pandemiei de COVID. (Am întâlnit multe cupluri și persoane minunate prin apeluri video în timpul COVID, fiecare fiind prezentat, după rostirea unei rugăciuni, de președintele său de țăruș.)", "Meb și Jenny au spus cu umilință că îngrijorările din viața lor i-au făcut să se întrebe dacă a lor căsătorie în templu putea fi salvată și, dacă da, cum. Ei credeau că ispășirea lui Isus Hristos și angajamentele din cadrul legămintelor lor puteau să-i ajute.", "Imaginați-vă ce bucuros am fost când Meb și Jenny au primit noi recomandări pentru templu și s-au dus din nou împreună în casa Domnului. Mai târziu, Meb aproape că a murit. Ce binecuvântare este faptul că Meb și Jenny și-au refăcut relația de legământ cu Domnul și unul cu altul și simt dragostea multora care păstoresc în jurul lor.", "Oriunde mă duc, învăț cu recunoștință de la cei care păstoresc și care îngrijesc așa cum ar face-o Salvatorul.", "În Peru, sora Gong și cu mine i-am cunoscut pe Salvador și pe surorile și frații săi. Salvador și surorile și frații săi sunt orfani. Era ziua de naștere a lui Salvador. Conducătorii și membrii Bisericii care păstoresc cu credință acestei familii mă inspiră. „Religia curată și neîntinată… este să cercetăm pe orfani și pe văduve”, „[să ajutăm] pe slabi, [să înălțăm] mâinile obosite și [să întărim] genunchii care se clatină”.", "În Hong Kong, un președinte al cvorumului vârstnicilor împărtășește cu modestie modul în care cvorumul lor desfășoară în mod consecvent 100% dintre interviurile privind păstorirea. El a spus: „Organizăm, rostind o rugăciune, echipe de câte doi pentru ca fiecare să poată avea grijă de cineva și ca fiecăruia să i se poarte de grijă”. „Îi întrebăm, cu regularitate, pe membrii fiecărei echipe de câte doi despre cei cărora le păstoresc. Nu bifăm căsuțe, ci păstorim fraților care păstoresc care au grijă de oamenii noștri.”", "În Kinshasa, Republica Democrată Congo, președintele Bokolo împărtășește modul în care el și familia sa s-au alăturat Bisericii în Franța. Într-o zi, în timp ce citea binecuvântarea sa patriarhală, Spiritul l-a inspirat pe fratele Bokolo să se întoarcă împreună cu familia sa în R.D. Congo. Fratele Bokolo știa că aveau să aibă parte de multe încercări dacă se întorceau. Și Biserica lor, Biserica lui Isus Hristos a Sfinților din Zilele din Urmă, încă nu fusese întemeiată în Kinshasa.", "Totuși, cu credință, ca în cazul multora, familia Bokolo a urmat Spiritul Domnului. În Kinshasa, ei au păstorit celor din jurul lor și i-au binecuvântat, au trecut peste încercări, au primit binecuvântări temporale și spirituale. Astăzi, ei se bucură să aibă o casă a Domnului în țara lor.", "Unui convertit i s-a păstorit prin exemplu personal. Ca tânăr băiat, el a spus că își petrecea zilele făcând plajă. Într-o zi, el a spus: „Am văzut o fată atrăgătoare într-un costum de baie decent”. Uimit, s-a dus să o întrebe de ce o fată atât de atrăgătoare purta un costum de baie atât de decent. Ea era membră a Bisericii lui Isus Hristos a Sfinților din Zilele din Urmă și l-a întrebat zâmbind: „Ți-ar plăcea să vii la Biserică duminică?”. El a spus da.", "Cu ani în urmă, în timp ce ne aflam împreună pentru a îndeplini o însărcinare, vârstnicul L. Tom Perry a împărtășit cum el și colegul lui păstoreau cu regularitate unei surori care locuia singură într-un cartier plin de violență din Boston. Când vârstnicul Perry și colegul său au sosit, sora i-a îndrumat cu prudență: „Împingeți pe sub ușă recomandările voastre pentru templu”. Doar după ce vedea recomandările pentru templu, ea descuia mai multe lacăte și deschidea ușa. Desigur, nu spun că echipele de câte doi care păstoresc au nevoie de recomandări pentru templu. Dar, îmi place gândul că, pe măsură ce persoanele care onorează legăminte păstoresc, cămine se descuie și inimi se deschid.", "Vârstnicul Perry ne-a oferit, de asemenea, sfaturi practice. El a spus: „Oferiți echipelor de câte doi un număr rezonabil de însărcinări, alese cu ajutorul rugăciunii, grupate din punct de vedere geografic acolo unde este posibil, astfel încât timpul petrecut cu deplasarea să fie bine folosit”. El ne-a sfătuit: „Începeți cu cei care au cea mai mare nevoie de vizite. Clădiți mai departe începând cu cei care este cel mai probabil să fie primitori și să reacționeze bine când sunt vizitați”. El a încheiat: „Lucrurile făcute cu consecvență aduc miracole”.", "Păstorirea mai bună și mai sfântă se întâmplă atunci când ne rugăm pentru „dragostea pură a lui Hristos” și urmăm Spiritul. Se întâmplă, de asemenea, pe măsură ce președințiile cvorumului vârstnicilor și Societății de Alinare, sub îndrumarea episcopului, supraveghează acțiunile de păstorire, inclusiv desemnarea de echipe de câte doi care păstoresc. Vă rugăm să le oferiți tinerilor noștri băieți și tinerelor noastre fete ocazii necesare de a însoți și de a fi îndrumați de frați și surori care păstoresc cu experiență. Și, vă rog, permiteți generației noastre care se ridică să inspire frații și surorile care păstoresc.", "În unele locuri în Biserică, avem lipsuri în ce privește păstorirea. Mulți spun că păstoresc mai mult decât spun că li se păstorește. Nu vrem să fim preocupați de liste cu lucruri de făcut. Dar, de multe ori, avem nevoie de mai mult decât de un salut adresat pe hol sau un „Pot să te ajut?” spus în parcare. În multe locuri, putem să ajutăm, să înțelegem situația altora și să clădim relații când vizităm, cu regularitate, membri în căminele lor. Invitațiile inspirate schimbă vieți. Când invitațiile ne ajută să facem și să ținem legăminte sacre, ne apropiem mai mult de Domnul și unii de alții.", "Se spune că cei care înțeleg adevăratul spirit al păstoririi fac mai mult decât înainte, în timp ce aceia care nu înțeleg fac mai puțin. Haideți să facem mai mult, așa cum ar face Salvatorul. Potrivit imnului nostru, este o „mângâiere, e [o binecuvântare]”.", "Consilii ale episcopiei, cvorumuri ale vârstnicilor și structuri ale Societății de Alinare, vă rog să ascultați de Păstorul cel Bun și să-L ajutați să „[caute] pe cea pierdută… [să aducă] înapoi pe cea rătăcită… [să lege] pe cea rănită… [să întărească] pe cea slabă”. Putem să avem ca oaspeți, „fără să [știm], îngeri” în timp ce facem loc în hanul Său pentru toți.", "Păstorirea inspirată binecuvântează familii și persoane; de asemenea, aceasta întărește episcopii și ramuri. Gândiți-vă la episcopia sau ramura dumneavoastră ca la un ecosistem spiritual. În spiritul pildei despre măslini din Cartea lui Mormon, Domnul viei și slujitorii Săi produc roade prețioase și întăresc fiecare pom legând laolaltă punctele forte și slăbiciunile tuturor pomilor. Domnul viei și slujitorii Săi întreabă în mod repetat: „Ce pot să fac mai mult?”. Împreună, ei binecuvântează inimi și cămine, episcopii și ramuri prin păstorire inspirată și consecventă.", "Păstorirea – îngrijirea turmei – face ca via noastră să fie „un singur trup” – o dumbravă sacră. Fiecare pom din dumbrava noastră este un arbore genealogic viu. Rădăcini și ramuri se împletesc. Păstorirea binecuvântează generații. Când este nevoie de slujire, episcopii înțelepți și președințiile înțelepte ale cvorumului vârstnicilor și Societății de Alinare întreabă: „Care sunt frații și surorile care păstoresc?”. În cadrul consiliilor episcopiilor și interviurilor privind păstorirea nu întrebăm doar despre încercări sau probleme, ci, de asemenea, privim cu ochii pentru a vedea și a ne bucura de numeroasele îndurări blânde ale Domnului în viața noastră când păstorim așa cum ar face-o El.", "Salvatorul este exemplul nostru perfect. Deoarece El este bun, El poate continua să facă bine. El îi binecuvântează pe cel pierdut și pe cei 99. El este păstorirea întruchipată. Noi devenim mai asemănători lui Isus Hristos când facem „unuia dintre acești foarte neînsemnați” ca și cum am face pentru El, când ne iubim aproapele ca pe noi înșine, când ne „[iubim] unii pe alții; cum v-am iubit Eu” și când „oricare va vrea să fie mare între voi, să fie slujitorul vostru”.", "Isus Hristos păstorește. Îngerii păstoresc. Ucenicii lui Isus Hristos „[slujesc] unul altuia”, „[se bucură] cu cei ce se bucură; [plâng] cu cei ce plâng”, „[veghează] și [hrănesc poporul] cu lucruri care țin de dreptate”, „[își amintesc]… de cei săraci și de cei nevoiași, de cei bolnavi și de cei chinuiți”, și lasă numele Său să fie cunoscut prin păstorirea lor. Pe măsură ce păstorim așa cum ar face-o El, noi suntem martori la miracolele Sale, binecuvântările Sale. Noi dobândim „o slujbă cu atât mai înaltă”.", "Poate că vom obosi din punct de vedere fizic. Dar în slujba Sa, noi „[nu obosim] de a face bine”. Ne dăm silința cu sârguință, nu fugim mai repede decât avem putere, dar avem încredere, așa cum ne învață apostolul Pavel, că „pe cine dă cu bucurie, îl iubește Dumnezeu”. Căci Dumnezeu, Care „dă sămânță semănătorului și pâine pentru hrană vă va da și vă va înmulți și vouă sămânța de semănat”. Cu alte cuvinte, Dumnezeu îmbogățește „în toate privințele”. Cei care „samănă mult, mult [vor] secera”.", "Oriunde ne-am afla, în această perioadă a Paștelui, haideți să ne întindem brațele și să ne îngrijim, așa cum ar face Salvatorul nostru, în special de cei pe care, prin dragoste și chemare, avem privilegiul să-i păstorim. Făcând astfel, fie ca noi să ne apropiem mai mult de Isus Hristos și unul de celălalt, devenind mai asemănători Lui și devenind ucenici ai lui Isus Hristos așa cum El ar dori ca fiecare dintre noi să fim. În numele Lui sacru, Isus Hristos, amin."]}, {"name": "Adunați în siguranță acasă", "verses": ["Președintele Russell M. Nelson, preaiubitul nostru profet, a subliniat puternic că responsabilitatea noastră unică este de a ajuta la adunarea lui Israel cel risipit și de a pregăti lumea pentru a Doua Venire a lui Isus Hristos. Tatăl spiritelor noastre dorește ca ai Săi copii să fie adunați în siguranță acasă.", "Planul Tatălui nostru Ceresc de a-i aduna în siguranță pe copiii Săi în casa noastră cerească nu se bazează pe succesul lumesc, statutul economic, educație, rasă sau gen. Planul Tatălui se bazează pe neprihănire, pe ținerea poruncilor Sale și primirea rânduielilor sacre și pe cinstirea legămintelor pe care le facem.", "Doctrina inspirată de Divinitate potrivit căreia noi, toți, suntem frați și surori și că „toți [suntem] egali în fața lui Dumnezeu” stă la baza acestei mărețe lucrări de adunare. Această doctrină este în acord cu cei care doresc foarte mult ca oamenii cu statut economic și rasial diferit să aibă parte de o viață mai bună. Aplaudăm aceste eforturi și ne alăturăm lor. Mai mult decât atât, dorim ca toți copiii lui Dumnezeu să vină la El și să primească binecuvântările eterne pe care El le oferă prin Evanghelia Sa. În prefața Domnului la Doctrină și legăminte, El declară: „Luați aminte, popoare din depărtări; și voi care sunteți pe insulele mării, ascultați cu toții”.", "Îmi place că primul verset din Doctrină și legăminte îi include pe oamenii care sunt pe „insulele mării”. Am avut trei chemări anume de a sluji și de a trăi pe insulele mării. Mai întâi, am slujit în calitate de tânăr misionar în Insulele Britanice; a doua, în calitate de nouă autoritate generală în Filipine și, apoi, în calitate de președinte al zonei în insulele Pacificului, care include numeroasele Insule Polineziene.", "Toate aceste trei zone i-au adunat cu succes pe credincioși la Evanghelia restaurată a lui Isus Hristos. Misionarii au ajuns prima dată în Insulele Britanice în anul 1837. Aceasta era la un an după ce Joseph Smith a dedicat Templul Kirtland, unde Moise a încredințat „cheile pentru adunarea [lui Israel] din cele patru părți ale lumii și pentru aducerea celor zece triburi din țara din nord”. Succesul din perioada de început din Insulele Britanice este legendar. Până în anul 1851, peste jumătate dintre membrii Bisericii erau convertiți botezați care trăiau în Insulele Britanice.", "În anul 1961, vârstnicul Gordon B. Hinckley a vizitat și a pus bazele eforturilor misionare cu timp deplin în Filipine. La acea vreme, exista un singur deținător al Preoției lui Melhisedec filipinez. În mod uimitor, astăzi, în Filipine, sunt peste 850.000 de membri ai Bisericii. Admir poporul filipinez; ei au o dragoste profundă și trainică față de Salvator.", "Poate că mai puțin cunoscut este efortul misionar aflat în desfășurare în Insulele Polineziene. A început în anul 1844, când Addison Pratt a sosit în ceea ce este acum Polinezia Franceză. Mulți polinezieni credeau deja în conceptul de familii eterne și L-au acceptat pe Isus Hristos ca Salvator al lor. Astăzi, aproape 25% dintre polinezieni, din Insulele Polineziene, sunt membri ai Bisericii.", "Odată, am ascultat o fată în vârstă de 17 ani de pe îndepărtata insulă Tahiti, care făcea parte din a șaptea generație de membri. Ea a adus un omagiu strămoșilor ei care fuseseră convertiți în anul 1845 în Tubuai, cu doi ani înainte ca membrii Bisericii să ajungă în Valea Salt Lake.", "Doctrina noastră este clară în ceea ce privește faptul că va exista un timp și o perioadă pentru ca toți oamenii să primească și să răspundă la mesajul Evangheliei. Aceste exemple sunt doar o parte a unei imagini mult mai ample. Președintele Nelson a subliniat continuu că adunarea lui Israel este „cea mai mare provocare… cauză și… lucrare pe pământ astăzi”.", "Până la restaurarea Bisericii lui Isus Hristos, inclusiv scoaterea la lumină a Cărții lui Mormon și revelația și cheile preoției date profetului Joseph Smith, înțelegerea despre adunarea lui Israel a fost fragmentară și limitată.", "Numele distinctiv de „Israel” a fost titlul conferit lui Iacov. El a ajuns să-i reprezinte pe urmașii lui Avraam prin Isaac și Iacov. Promisiunea și legământul inițiale făcute tatălui Avraam sunt prezentate în Avraam 2:9-10, în care, printre altele se spune:", "„Și voi face din tine un neam mare…", "Și Eu… voi binecuvânta [toate națiunile] prin numele Tău; pentru că toți aceia care vor primi această Evanghelie vor fi numiți după numele tău și vor fi considerați seminția ta și se vor ridica și te vor binecuvânta ca pe tatăl lor”.", "În timpul consiliului din cer din existența premuritoare, planul salvării a fost discutat și susținut. A inclus anumite legi și rânduieli ale preoției instituite înainte de întemeierea lumii și bazate pe adunare. Include, de asemenea, principiul suprem al libertății de a alege.", "După mai multe secole în care a fost un popor puternic, inclusiv domniile lui Saul, David și Solomon, Israel a fost împărțit. Tribul lui Iuda și o parte din tribul lui Beniamin au devenit împărăția lui Iuda. Restul, identificat ca fiind cele zece triburi, a devenit împărăția lui Israel. După 200 de ani de existență separată, prima risipire a lui Israel a avut loc în anul 721 î.H., când cele zece triburi ale lui Israel au fost duse în robie de regele asirian. Mai târziu, ele s-au dus în țările din nord.", "În anul 600 î.H., la începutul Cărții lui Mormon, tatăl Lehi a condus un grup de israeliți către meleagurile americane. Lehi a înțeles risipirea lui Israel din care el făcea parte. El este citat de Nefi spunând că cei din casa lui Israel „se vor asemăna cu un măslin ale cărui ramuri vor fi rupte și împrăștiate pe toată fața pământului”.", "În așa-numita Lume Nouă, istoria nefiților și lamaniților, așa cum este prezentată în Cartea lui Mormon, se încheie aproximativ în anul 400 d.H. Urmașii tatălui Lehi sunt răspândiți pe meleagurile americane.", "Acest lucru este descris clar de Mormon în 3 Nefi 5:20, în care se spune: „Eu sunt Mormon, un urmaș direct al lui Lehi. Am motiv să binecuvântez pe Dumnezeul meu și pe Salvatorul meu, Isus Hristos, pentru că i-a scos pe strămoșii noștri afară din Ierusalim”.", "În mod clar, punctul culminant al istoriei cronologice a lui Israel este nașterea, mesajul, slujirea și misiunea Domnului și Salvatorului nostru, Isus Hristos.", "După moartea și învierea Salvatorului care au modelat eternitatea, o a doua bine cunoscută risipire a lui Iuda a avut loc între anii 70 d.H. și 135 d.H. când, din cauza asupririi și persecuției romane, iudeii s-au împrăștiat în întreaga lume cunoscută atunci.", "Președintele Nelson ne-a învățat: „Cartea lui Mormon a fost scoasă la lumină ca semn că Domnul a început să-i adune pe copiii legământului”. Astfel, Cartea lui Mormon, tradusă de profetul Joseph Smith prin darul și puterea lui Dumnezeu, este adresată urmașilor lui Lehi, lui Israel cel risipit și celor din rândul neamurilor care sunt adoptați în triburile lui Israel. În rezumatul capitolului 1 Nefi 22, citim: „[Israel] va fi împrăștiat pe toată fața pământului – Neamurile [îl] vor îngriji și [îl] vor hrăni [pe] Israel cu Evanghelia în ultimele zile”. În pagina de titlu a Cărții lui Mormon, citim că unul dintre scopurile cărții este „convingerea iudeilor și a neamurilor că Isus este Hristosul”. Odată cu restaurarea și Cartea lui Mormon, conceptul de adunare a lui Israel s-a extins foarte mult.", "Cei care acceptă Evanghelia lui Isus Hristos, indiferent de filiația lor, devin parte a lui Israel cel adunat. Odată cu acea adunare și cu numeroasele temple construite și anunțate, ne aflăm într-o poziție unică de a-l aduna pe Israel de ambele părți ale vălului, cum nu s-a mai întâmplat niciodată urmând planul Tatălui.", "Președintele Spencer W. Kimball, vorbind despre adunarea propriu-zisă a lui Israel, a declarat: „Adunarea lui Israel constă în faptul de a te alătura adevăratei Biserici și… de a ajunge să ai o cunoaștere a Dumnezeului cel adevărat… Prin urmare, orice om care a acceptat Evanghelia restaurată și care caută acum să-L preaslăvească pe Domnul în propria limbă și alături de sfinți în națiunea în care trăiește, s-a supus legii privind adunarea lui Israel și este moștenitor al tuturor binecuvântărilor promise sfinților în aceste zile din urmă”.", "„Adunarea lui Israel implică acum convertirea.”", "Privind dintr-o perspectivă clară, membrii Bisericii lui Isus Hristos a Sfinților din Zilele din Urmă au marele privilegiu de a iubi, de a împărtăși, de a invita și de a ajuta la adunarea lui Israel, pentru a primi plenitudinea binecuvântărilor legământului Domnului. Aceasta îi include pe africani și pe europeni, pe cei din America de Sud și din cea de Nord, pe asiatici, pe australieni și pe cei de pe insulele mării. „Pentru că într-adevăr glasul Domnului se îndreaptă către toți oamenii.” „Această adunare va continua până când cei neprihăniți vor fi adunați în congregația sfinților în națiunile lumii.”", "Nimeni nu a vorbit mai direct despre adunare decât președintele Russell M. Nelson: „Oricând faceți orice care ajută pe oricine﻿ – de oricare parte a vălului – să facă un pas înainte către a face legăminte cu Dumnezeu și a-și primi rânduielile esențiale ale botezului și pe cele din templu, voi ajutați la adunarea poporului lui Israel. Atât este de simplu”.", "Cum stă Biserica astăzi? În cei 62 de ani care au trecut de când am început să slujesc în misiune, în anul 1960, numărul misionarilor cu timp deplin care slujesc sub chemarea profetului a crescut de la 7.683 la 62.544. Numărul misiunilor a crescut de la 58 la 411. Numărul membrilor a crescut de la aproximativ 1.700.000 la aproximativ 17.000.000.", "Pandemia de COVID-19 a avut un impact temporar asupra unora dintre ocaziile noastre de a împărtăși Evanghelia. A oferit, de asemenea, experiență privind folosirea noilor mijloace tehnice, ceea ce va înlesni foarte mult adunarea. Noi suntem recunoscători că membrii și misionarii își măresc acum eforturile de a-l aduna pe Israel cel risipit. Creșterea continuă peste tot, în special în America de Sud și în Africa. Apreciem, de asemenea, că atât de mulți oameni din întreaga lume au răspuns invitației puternice a președintelui Nelson de a sluji cât mai mulți în misiune. Cu toate acestea, angajamentul nostru de a iubi, împărtăși și invita poate fi mult mărit.", "O parte esențială a acestui efort misionar este ca noi, fiecare membru în parte, să devenim exemple de faruri de lumină oriunde am trăi. Nu trebuie să ne ascundem în spatele unui camuflaj. Însușirile noastre, asemănătoare celor ale lui Hristos, de bunătate, neprihănire, fericire și dragoste sinceră față de toate popoarele pot crea nu doar un far de lumină pentru ei, ci și o înțelegere a faptului că există un port sigur reprezentat de rânduielile necesare salvării și exaltării ale Evangheliei restaurate a lui Isus Hristos.", "Vă rog să înțelegeți că există binecuvântări remarcabile în împărtășirea Evangheliei lui Isus Hristos! Scripturile vorbesc despre bucurie și pace, iertarea păcatelor, protecția împotriva ispitelor și puterea care susține de la Dumnezeu. Privind dincolo de această viață muritoare, vom fi pregătiți să împărtășim Evanghelia celor care sunt „în întuneric și sub robia păcatului în marea lume a spiritelor celor morți”.", "Rugăciunea mea concretă astăzi este ca fiecare copil, tânăr băiat, tânără fată, familie, cvorum, Societate de Alinare și clasă să revadă modul în care noi, în mod individual și colectiv, acceptăm sfatul remarcabil de a ajuta la adunarea lui Israel care a fost dat de Domnul și de preaiubitul nostru profet.", "Respectăm libertatea de a alege. În această lume laică, mulți nu vor răspunde și nu vor participa la adunarea lui Israel. Dar mulți o vor face și Domnul Se așteaptă ca cei care au primit Evanghelia Sa să se străduiască urgent să fie un exemplu de far de lumină care-i va ajuta pe alții să vină la Dumnezeu. Acest lucru permite fraților și surorilor noastre de pe întreg pământul să se bucure de binecuvântările și rânduielile divine ale Evangheliei restaurate a lui Isus Hristos și să fie adunați în siguranță acasă.", "Îmi depun mărturia apostolică sigură și certă despre divinitatea lui Isus Hristos și despre planul Tatălui nostru din Cer pentru noi, în numele lui Isus Hristos, amin."]}, {"name": "Un profet în viață pentru zilele din urmă", "verses": ["Când eram tânăr băiat, îmi plăcea ziua de sâmbătă deoarece tot ce făceam în acea zi părea o aventură. Dar indiferent ce făceam, era întotdeauna precedat de cel mai important lucru dintre toate – vizionarea desenelor animate la televizor. Într-o astfel de sâmbătă dimineață, în timp ce stăteam la televizor și schimbam canalele, am descoperit că desenul animat pe care așteptam să-l găsesc fusese înlocuit cu o transmisiune a conferinței generale a Bisericii lui Isus Hristos a Sfinților din Zilele din Urmă. În timp ce mă uitam la televizor și mă plângeam că desenul animat așteptat nu se transmitea, am văzut un bărbat cu părul alb, îmbrăcat în costum și cravată stând într-un scaun frumos.", "Era ceva diferit la el, așa că l-am întrebat pe fratele meu mai mare: „Cine este?”.", "El a spus: „Este președintele David O. McKay; el este un profet”.", "Îmi amintesc că am simțit ceva și am știut cumva că era un profet. Apoi, pentru că eram nebun după desene animate, am schimbat canalul. Dar nu am uitat niciodată ce am simțit în timpul acelui scurt, neașteptat moment revelator. Uneori, este necesar doar un moment pentru a ști că este vorba despre un profet.", "Faptul de a ști prin revelație că există un profet în viață pe pământ schimbă totul. Aceasta face ca cineva să nu fie interesat de dezbaterea despre când un profet vorbește în calitate de profet sau dacă cineva este vreodată îndreptățit să respingă selectiv sfaturile profetului. O astfel de cunoaștere revelată îl invită pe cel în cauză să aibă încredere în sfaturile unui profet în viață, chiar dacă nu le înțelege pe deplin. La urma urmei, un Tată din Cer perfect și iubitor a ales tiparul prin care să le fie revelat copiilor Săi adevărul printr-un profet, adică cineva care nu a căutat niciodată o astfel de chemare sacră și care nu are nevoie de ajutorul nostru pentru a fi conștient de propriile imperfecțiuni. Un profet este cineva pe care Dumnezeu l-a pregătit, chemat, corectat, inspirat, mustrat, sfințit și susținut personal. De aceea nu ne asumăm niciodată un risc spiritual când urmăm sfaturile profeților.", "Fie că ne place sau nu, toți am fost aleși într-un anumit fel, în viața premuritoare, să ne naștem în aceste zile din urmă. Sunt două realități asociate zilelor din urmă. Prima realitate este că Biserica lui Hristos va fi întemeiată din nou pe pământ. A doua realitate este că lucrurile vor deveni foarte dificile. Scripturile ne revelează că, în ultimele zile, va fi „o mare furtună cu grindină, trimisă să distrugă recoltele de pe pământ”, vor fi molime, „războaie și vești de războaie și întreg pământul va fi tulburat… și nedreptățile se vor înmulți”.", "Când eram copil, profețiile despre zilele din urmă mă făceau să mă tem și să mă rog ca a Doua Venire să nu aibă loc în timpul vieții mele – cu oarecare succes până acum, aș putea adăuga. Dar, acum, mă rog să se întâmple contrariul, chiar dacă încercările profețite vor veni cu siguranță, deoarece când Hristos se va întoarce să domnească, toate creațiile Sale vor „[locui] în liniște”.", "Condițiile actuale din lume i-au făcut pe unii să intre în panică. În calitate de copii de legământ ai lui Dumnezeu, nu trebuie să alergăm după una sau alta pentru a ști ce să facem în aceste vremuri tulburi. Nu trebuie să ne temem. Doctrina și principiile pe care trebuie să le urmăm pentru a supraviețui spiritual și a îndura fizic se găsesc în cuvintele unui profet în viață. De aceea, președintele M. Russell Ballard a declarat că „nu este un lucru neimportant… să avem un profet al lui Dumnezeu în mijlocul nostru”.", "Președintele Russell M. Nelson a mărturisit că „tiparul demult stabilit al lui Dumnezeu de a-Și învăța copiii prin intermediul profeților ne asigură că El îl va binecuvânta pe fiecare profet și că îi va binecuvânta pe cei care acordă atenție sfaturilor profeților”. Așadar, soluția este să urmăm profetul în viață. Frați și surori, spre deosebire de cărțile cu benzi desenate de colecție și de mașinile de epocă, învățăturile profeților nu devin mai valoroase odată cu trecerea timpului. De aceea nu trebuie să căutăm să folosim cuvintele profeților din trecut pentru a respinge învățăturile profeților în viață.", "Îmi plac pildele folosite de Isus Hristos pentru a propovădui principii ale Evangheliei. În această dimineață, aș dori să vă împărtășesc o pildă bazată pe un eveniment din viața reală.", "Într-o zi, am intrat în cantina de la sediul central al Bisericii pentru a lua prânzul. După ce am luat o tavă cu mâncare, am intrat în sala de mese și am observat o masă la care erau așezați toți cei trei membri ai Primei Președinții, lângă dânșii fiind un scaun liber. Nesiguranța mea m-a făcut să ocolesc repede acea masă și, apoi, am auzit glasul profetului nostru, președintele Russell M. Nelson, spunând: „Allen, este un scaun liber chiar aici. Vino și stai cu noi”. Și așa am făcut.", "Aproape de sfârșitul prânzului, am fost surprins să aud un zgomot puternic și, când am privit în sus, am văzut că președintele Nelson își pusese sticla de apă din plastic pe masă în poziție verticală și, apoi, a turtit-o și i-a pus capacul.", "Apoi, președintele Dallin H. Oaks a adresat întrebarea pe care doream eu s-o adresez: „Președinte Nelson, de ce ți-ai turtit sticla de apă din plastic?”.", "Dânsul a răspuns: „Le ușurează munca celor care manevrează materiale reciclabile pentru că nu ocupă atât de mult spațiu în containerul pentru reciclare”.", "În timp ce mă gândeam la acest răspuns, am auzit din nou același zgomot puternic. Am privit în dreapta mea și președintele Oaks își turtise sticla de apă din plastic exact ca președintele Nelson. Apoi, am auzit un zgomot la stânga mea și președintele Henry B. Eyring își turtea sticla de apă din plastic, deși dânsul adoptase o strategie diferită făcând acest lucru în timp ce sticla era în poziție orizontală, ceea ce a necesitat mai mult efort decât cu sticla în poziție verticală. Observând acest lucru, președintele Nelson i-a arătat cu amabilitate tehnica cu sticla în poziție verticală pentru a o turti mai ușor.", "În acel moment, m-am aplecat spre președintele Oaks și am întrebat încet: „Este turtirea sticlei de apă din plastic o nouă cerință a cantinei privind reciclarea?”.", "Președintele Oaks a răspuns cu un zâmbet pe față: „Ei bine Allen, trebuie să-l urmezi pe profet”.", "Sunt convins că președintele Nelson nu a declarat în acea zi la cantină o doctrină nouă bazată pe reciclare. Dar putem învăța din răspunsul prompt al președintelui Oaks și președintelui Eyring la exemplul președintelui Nelson și atenția dânsului de a-i învăța un mod mai bun pe cei implicați.", "Cu un număr de ani în urmă, vârstnicul Neal A. Maxwell a împărtășit unele observații și sfaturi care sunt potrivite în mod profetic zilelor noastre:", "„În lunile și anii care vor urma, este posibil ca evenimentele să impună fiecărui membru să hotărască dacă el [sau ea] va urma sau nu Prima Președinție. Membrii vor constata că este mai greu să ezite să aleagă între două opinii…", "Să lăsăm o consemnare, astfel încât alegerile să fie clare, lăsându-i pe alții să facă așa cum doresc când primesc sfaturi de la profeți…", "Isus a spus că, atunci când smochinului îi înfrunzește mlădița, «vara este aproape»… În acest fel ne-a avertizat că vara se apropie, să nu ne plângem atunci de căldură!”.", "Generația care se ridică crește într-o perioadă în care sunt mai multe frunze de smochin și este mai multă căldură. Această realitate impune mai multă responsabilitate asupra generației deja ridicate, în special când vine vorba de urmarea sfaturilor profeților. Când părinții ignoră sfaturile profetului în viață, ei nu doar că pierd binecuvântările promise lor dar, și mai tragic, își învață copiii că ceea ce spune profetul este nesemnificativ sau că pot alege să urmeze sau să nu urmeze sfaturile profetului fără a fi îngrijorați de malnutriția spirituală care rezultă.", "Vârstnicul Richard L. Evans a spus odată: „Unii părinți simt, în mod greșit, că se pot relaxa puțin în ceea ce privește comportamentul și conformarea… că se pot îndepărta puțin de principiile fundamentale fără ca aceasta să aibă o influență asupra familiei lor sau asupra viitorului familiei lor. Dar, dacă un părinte se abate puțin de la curs, cel mai probabil copiii vor depăși exemplul părintelui”.", "În calitate de generație care are însărcinarea sacră de a pregăti generația care se ridică pentru rolul ei profețit din zilele din urmă, rol care trebuie îndeplinit într-o perioadă în care inflența dușmanului este la apogeul ei, nu putem fi o sursă de confuzie în ceea ce privește importanța faptului de a urma sfaturile profeților. Acele sfaturi sunt cele care vor permite generației care se ridică să vadă „dușmanul în timp ce acesta [este] încă departe; și atunci [se poate] pregăti” pentru a rezista atacurilor dușmanului. Abaterile noastre aparent mici, neglijarea tacită sau criticile șoptite ca răspuns la sfaturile profeților ne pot face să mergem periculos doar pe marginea cărării legămintelor; dar când sunt amplificate de dușman în viața celor din generația care se ridică, astfel de acțiuni îi pot influența să părăsească total această cărare. Un astfel de rezultat ar fi un preț prea mare de plătit de generațiile care vor veni.", "Unii dintre dumneavoastră puteți simți că ați eșuat în eforturile de a urma sfaturile președintelui Russell M. Nelson. Dacă așa stau lucrurile, atunci pocăiți-vă și începeți din nou să urmați sfaturile profetului ales de Dumnezeu. Lăsați la o parte distragerile reprezentate de desenele animate pentru copii și aveți încredere în unsul Domnului. Bucurați-vă pentru că, din nou, „este un proroc în Israel”.", "Chiar dacă nu sunteți siguri, eu depun mărturie că ne putem împotrivi influenței din zilele din urmă a dușmanului și chiar să prosperăm în pofida acesteia. Noi suntem sfinții din zilele din urmă și acestea sunt zile mărețe. Am fost nerăbdători să venim pe pământ în această perioadă, având încredere că nu vom fi lăsați să ne poticnim când ne vom confrunta cu ceața tot mai întunecată și mai derutantă a dușmanului, dar că vom urma sfaturile și îndrumarea celui care este autorizat să ne spună nouă și întregii lumi: „Așa vorbește Domnul, Dumnezeu”. În numele sacru al profetului pe care L-a ridicat Dumnezeu, Cel Sfânt al lui Israel, chiar Isus Hristos, amin."]}, {"name": "Să găsim pace personală", "verses": ["Dragii mei frați și dragile mele surori, am fost binecuvântați cu învățături inspirate și muzică frumoasă care ne-au impresionat în această sesiune de deschidere a conferinței generale. Vă mulțumim pentru participarea și credința dumneavoastră.", "Astăzi, voi vorbi despre ceea ce am învățat în legătură cu miracolul de a găsi pace personală, indiferent de circumstanțele noastre. Salvatorul știe că toți copiii Tatălui Ceresc doresc să aibă pace și a spus că ne-o poate oferi. Vă amintiți cuvintele lui Isus Hristos consemnate în cartea lui Ioan: „Vă las pacea, vă dau pacea Mea. Nu v-o dau cum o dă lumea. Să nu vi se tulbure inima, nici să nu se înspăimânte”.", "Ceea ce El dorește să spună prin pace și cum o poate oferi este revelat prin circumstanțele celor care L-au auzit rostind acele cuvinte. Ascultați relatarea din Ioan despre punctul culminant al slujirii lui Hristos. Forțe aprige ale răului se năpusteau asupra Sa și aveau să vină curând asupra ucenicilor Săi.", "Iată cuvintele Salvatorului:", "„Dacă Mă iubiți, veți păzi poruncile Mele.", "Și Eu voi ruga pe Tatăl, și El vă va da un alt Mângâietor, care să rămână cu voi în veac;", "și anume, Duhul adevărului, pe care lumea nu-L poate primi, pentru că nu-L vede și nu-L cunoaște; dar voi Îl cunoașteți, căci rămâne cu voi, și va fi în voi.", "Nu vă voi lăsa orfani, Mă voi întoarce la voi.", "Peste puțină vreme, lumea nu Mă va mai vedea, dar voi Mă veți vedea; pentru că Eu trăiesc, și voi veți trăi.", "În ziua aceea, veți cunoaște că Eu sunt în Tatăl Meu, că voi sunteți în Mine, și că Eu sunt în voi.", "Cine are poruncile Mele și le păzește, acela Mă iubește; și cine Mă iubește, va fi iubit de Tatăl Meu. Eu îl voi iubi, și Mă voi arăta lui.", "Iuda, nu Iscarioteanul, I-a zis: «Doamne, cum se face că Te vei arăta nouă și nu lumii?».", "Drept răspuns, Isus i-a zis: «Dacă Mă iubește cineva, va păzi cuvântul Meu, și Tatăl Meu îl va iubi. Noi vom veni la el, și vom locui împreună cu el.", "Cine nu Mă iubește, nu păzește cuvintele Mele. Și cuvântul, pe care-l auziți, nu este al Meu, ci al Tatălui, care M-a trimis.", "V-am spus aceste lucruri cât mai sunt cu voi.", "Dar Mângâietorul, adică Duhul Sfânt, pe care-L va trimite Tatăl, în Numele Meu, vă va învăța toate lucrurile, și vă va aduce aminte de tot ce v-am spus Eu.", "Vă las pacea, vă dau pacea Mea. Nu v-o dau cum o dă lumea. Să nu vi se tulbure inima, nici să nu se înspăimânte»”.", "Am învățat cel puțin cinci adevăruri din această învățătură a Salvatorului.", "Primul, darul păcii este dat după ce avem credința de a ține poruncile Sale. Cei care suntem membri de legământ ai Bisericii Domnului, am promis deja să fim supuși.", "Al doilea, Duhul Sfânt va veni și va rămâne cu noi. Domnul spune că, pe măsură ce continuăm să fim credincioși, Duhul Sfânt va locui în noi. Aceasta este promisiunea din rugăciunea de împărtășanie: Spiritul ne va însoți și vom simți, în inima și mintea noastră, alinarea Sa.", "Al treilea, Salvatorul promite că, pe măsură ce ne ținem legămintele, putem simți dragostea Tatălui și a Fiului unul față de altul și față de noi. Putem simți că Ei sunt aproape de noi în viața muritoare, la fel cum vom simți când vom fi binecuvântați să fim în prezența Lor pentru totdeauna.", "Al patrulea, ținerea poruncilor Domnului necesită mai mult decât supunere. Trebuie să-L iubim pe Dumnezeu cu toată inima, tăria, cugetul și sufletul nostru.", "Cei care nu-L iubesc, nu țin poruncile Sale. Și, ca urmare, ei nu vor avea darul păcii în această viață și în lumea care va veni.", "Al cincilea, este clar că Domnul ne-a iubit destul pentru a plăti prețul păcatelor noastre, pentru ca noi, prin credința noastră în El și pocăință, prin efectele ispășirii Sale – să putem avea darul păcii care „întrece orice pricepere”, în această viață și alături de El pentru eternitate.", "Unii dintre dumneavoastră, poate mulți, nu simțiți pacea promisă de Domnul. Poate v-ați rugat pentru pace personală și alinare spirituală. Totuși, puteți simți că cerurile nu răspund la implorările dumneavoastră pentru pace.", "Există un dușman al sufletului dumneavoastră care nu dorește ca dumneavoastră, și cei pe care îi iubiți, să găsiți pace. El nu se poate bucura de ea. El lucrează pentru a vă împiedica chiar să doriți să găsiți pacea pe care Salvatorul și Tatăl nostru Ceresc doresc s-o aveți.", "Eforturile lui Satana de a semăna ură și ceartă în jurul nostru par să crească. Vedem dovezi ale prezenței lui în națiuni și orașe, în cartiere, pe rețelele de socializare și în întreaga lume.", "Totuși, există motive să fim optimiști: fiecare copil se naște cu lumina lui Hristos. Odată cu acest dar universal, primește capacitatea de a recunoaște ce este drept, dorința de a iubi și a fi iubit. Există un sentiment înnăscut de dreptate și adevăr în fiecare copil al lui Dumnezeu când vine în viața muritoare.", "Optimismul nostru în ceea ce privește pacea personală a acestor copii se datorează oamenilor care au grijă de ei. Dacă cei care îi cresc și îi slujesc au lucrat pentru a primi darul păcii de la Salvator, ei vor încuraja, prin exemplul și efortul personal, credința copiilor de a fi demni de darul divin al păcii.", "Iată promisiunea pe care o găsim în scripturi: „Învață pe copil calea pe care trebuie s-o urmeze și, când va îmbătrâni, nu se va abate de la ea”. Aceasta va necesita ca persoana care are în grijă un copil să fie demnă de darul păcii.", "Din păcate, cu toții am simțit durere când copii crescuți de părinți inspirați – uneori de un părinte singur – aleg, după o viață plină de credință și pace, să urmeze calea tristeții.", "Chiar și atunci când apare acea tristețe, îmi păstrez optimismul datorită unui alt dar de la Domnul. Acela că El ridică mulți împăciuitori printre ucenicii Săi de încredere. Ei au simțit pacea și dragostea lui Dumnezeu. Ei au Duhul Sfânt în inima lor și Domnul îi poate îndruma să ajute oile rătăcite.", "Am văzut aceasta de-a lungul vieții mele și în întreaga lume. Și dumneavoastră ați văzut. Uneori, când sunteți îndrumați spre salvare, poate părea ceva întâmplător.", "Odată, am întrebat, pur și simplu, o persoană pe care am cunoscut-o într-o călătorie: „Vrei să-mi povestești puțin despre familia ta?”. Conversația m-a determinat să cer să văd o fotografie cu fiica ei adultă, despre care ea spusese că se confrunta cu probleme. Am fost uimit de bunătatea care se citea pe fața fetei din fotografie. Am simțit îndemnul de a o întreba dacă mi-ar putea da adresa ei de e-mail. Fiica era rătăcită în acel moment și se întreba dacă Dumnezeu avea vreun mesaj pentru ea. El avea. A fost acesta: „Domnul te iubește. El te-a iubit întotdeauna. Domnul dorește să te întorci. Binecuvântările tale promise sunt încă acolo”.", "Membrii din întreaga Biserică au simțit darul păcii personale oferit de Domnul. El îi încurajează pe toți să-i ajute pe alții să aibă ocazii de a veni la El și de a fi demni de aceeași pace. Ei, în schimb, vor alege să caute inspirație pentru a ști cum pot transmite acest dar altora.", "Generația care se ridică va deveni cea care va avea grijă de generația care va urma. Efectul de multiplicare va produce un miracol. Se va răspândi și va crește de-a lungul timpului, iar împărăția Domnului de pe pământ va fi pregătită să-L întâmpine strigând osana. Va fi pace pe pământ.", "Îmi depun mărturia sigură că Salvatorul trăiește și că El conduce această Biserică. Am simțit dragostea Sa în viața mea și dragostea și grija Sa pentru toți copiii Tatălui Ceresc. Invitația Salvatorului de a veni la El este un dar de pace.", "Președintele Russell M. Nelson este profetul în viață al lui Dumnezeu pentru tot pământul. Dânsul a spus: „Vă asigur că, indiferent de starea lumii și de circumstanțele dumneavoastră personale, puteți întâmpina viitorul cu optimism și bucurie”.", "Îmi exprim dragostea față de dumneavoastră. Marea dumneavoastră credință și dragostea dumneavoastră ajung la oameni și îi permit Domnului să schimbe inimi și, astfel, să dobândească dorința de a oferi altora darul păcii care întrece orice înțelegere.", "Mă rog ca dumneavoastră să găsiți pace, să ajutați pe mulți alții să o găsească și să o transmită mai departe. Vor fi o mie de ani minunați de pace când Domnul va veni din nou. Depun astfel mărturie cu bucurie în numele lui Isus Hristos, amin."]}, {"name": "Susținerea autorităților generale, a autorităților zonei-Cei Șaptezeci și a oficianților generali", "verses": ["Frați și surori, am privilegiul de a vă prezenta autoritățile generale, autoritățile zonei-Cei Șaptezeci și oficianții generali ai Bisericii pentru votul dumneavoastră de susținere.", "Vă rugăm să vă exprimați sprijinul în modul obișnuit oriunde v-ați afla. Dacă sunt persoane care se opun vreuneia dintre propuneri, vă rugăm să vă contactați președintele de țăruș.", "Se propune ca noi să-i susținem pe Russell Marion Nelson ca profet, văzător și revelator și ca președinte al Bisericii lui Isus Hristos a Sfinților din Zilele din Urmă; pe Dallin Harris Oaks ca primul consilier în Prima Președinție și pe Henry Bennion Eyring ca al doilea consilier în Prima Președinție.", "Cei care sunt de acord s-o indice prin ridicarea mâinii.", "Cei care se opun, dacă există cineva, s-o indice în același fel.", "Se propune ca noi să-i susținem pe Dallin H. Oaks ca președinte al Cvorumului celor Doisprezece Apostoli și pe M. Russell Ballard ca președinte în exercițiu al Cvorumului celor Doisprezece Apostoli.", "Cei care sunteți de acord, vă rog s-o indicați prin ridicarea mâinii.", "Oricine se opune o poate indica prin ridicarea mâinii.", "Se propune ca noi să îi susținem ca membri ai Cvorumului celor Doisprezece Apostoli pe următorii: M. Russell Ballard, Jeffrey R. Holland, Dieter F. Uchtdorf, David A. Bednar, Quentin L. Cook, D. Todd Christofferson, Neil L. Andersen, Ronald A. Rasband, Gary E. Stevenson, Dale G. Renlund, Gerrit W. Gong și Ulisses Soares.", "Cei care sunteți de acord, vă rog s-o indicați prin ridicarea mâinii.", "Cei care se opun s-o indice în același fel.", "Se propune ca noi să-i susținem pe consilierii din Prima Președinție și pe membrii Cvorumului celor Doisprezece Apostoli ca profeți, văzători și revelatori.", "Toți cei care sunteți de acord, vă rog s-o indicați prin ridicarea mâinii.", "Cei care se opun, dacă există cineva, s-o indice în același fel.", "Următoarele autorități generale-Cei Șaptezeci vor fi eliberate din însărcinările lor și li se va oferi statutul de autoritate emerită începând cu data de 1 august 2023: vârstnicul Benjamín De Hoyos, Juan A. Uceda și Kazuhiko Yamashita.", "Toți cei care doresc să-și exprime recunoștința față de acești frați, față de soțiile și familiile dânșilor pentru anii de slujire devotată în întreaga lume, pot s-o indice prin ridicarea mâinii.", "Următoarele autorități ale zonei-Cei Șaptezeci au fost eliberate din însărcinările lor: J. Kimo Esplin și Alan T. Phillips.", "Cei care doresc să ni se alăture în exprimarea recunoștinței pentru slujirea excelentă a dânșilor, s-o arate prin ridicarea mâinii.", "Îi menționăm cu apreciere pe ceilalți membri ai autorităților zonei-Cei Șaptezeci care și-au încheiat slujirea în acest an și ale căror nume se găsesc pe site-ul Bisericii.", "Toți cei care doresc să ni se alăture în exprimarea recunoștinței față de acești frați pentru slujirea dânșilor altruistă o pot indica prin ridicarea mâinii.", "Începând de acum, îi eliberăm pe frații Ahmad S. Corbitt și Bradley Ray Wilcox din chemările de primul și al doilea consilier în Președinția generală a Tinerilor Băieți.", "Cei care doresc să-și arate aprecierea față de acești frați și pentru slujirea dânșilor s-o indice prin ridicarea mâinii.", "Membrele Președinției generale a Tinerelor Fete vor fi eliberate începând cu data de 1 august 2023: Bonnie H. Cordon, în calitate de președintă, Michelle D. Craig, în calitate de prima consilieră, și Rebecca L. Craven, în calitate de a doua consilieră.", "Toți cei care doresc să ni se alăture în exprimarea recunoștinței față de aceste surori pentru slujirea devotată a dânselor, s-o indice prin ridicarea mâinii.", "Se propune ca noi să susținem următoarele autorități generale-Cei Șaptezeci: Ahmad S. Corbitt, Robert M. Daines, J. Kimo Esplin, Christophe G. Giraud-Carrier și Alan T. Phillips.", "Toți cei care sunteți de acord, vă rog s-o indicați prin ridicarea mâinii.", "Cei care se opun s-o indice prin același semn.", "Vă informăm că 61 de noi autorități ale zonei-Cei Șaptezeci au fost susținute în timpul adunărilor conducerii din cadrul conferinței generale care au avut loc joi, 30 martie, și, apoi, au fost anunțate pe site-ul Bisericii.", "Vă invităm să-i susțineți pe acești frați în noile lor însărcinări.", "Cei care sunteți de acord, vă rog s-o indicați prin ridicarea mâinii.", "Cei care se opun s-o indice în același fel.", "Se propune ca noi să susținem pe următoarele în calitate de noua Președinție generală a Tinerelor Fete, lucru care va intra în vigoare începând cu data de 1 august 2023: Emily Belle Freeman în calitate de președintă, Tamara Wood Runia în calitate de prima consilieră și Andrea Muñoz Spannaus în calitate de a doua consilieră.", "Cei care sunt de acord s-o indice prin ridicarea mâinii.", "Cei care se opun s-o indice în același fel.", "Se propune ca noi să susținem pe următorii în calitate de noua Președinție generală a Tinerilor Băieți, începând de acum: Bradley Ray Wilcox în calitate de primul consilier și Michael T. Nelson în calitate de al doilea consilier.", "Cei care sunt de acord s-o indice prin ridicarea mâinii.", "Cei care se opun s-o indice în același fel.", "Se propune ca noi să susținem celelalte autorități generale, autorități ale zonei-Cei Șaptezeci și pe ceilalți oficianți generali așa cum sunt constituiți în prezent.", "Toți cei care sunt de acord o pot indica prin ridicarea mâinii.", "Cei care se opun, dacă există cineva, s-o indice în același fel.", "Vă mulțumim, frați și surori, pentru credința și rugăciunile dumneavoastră continue pentru conducerea Bisericii.", "Schimbări în cadrul autorităților de zonă-Cei Șaptezeci", "Următoarele autorități ale zonei-Cei Șaptezeci au fost susținute în timpul unei adunări de instruire a conducătorilor desfășurată ca parte a conferinței generale:", "Isaías Alcala, John D. Amos, Johnny O. Baddoo, Victor O. Bassey, Adrian Bettridge, A. Kaulle Bezerra, Carlos G. Cantero, Emerson B. Carnavale, Orlando A. Castaños, Bun Huoch Eng, Hutch U. Fale, Fernando R. García, Tomás García, C. Alan Gauldin, Aaron T. Hall, Darwin W. Halvorson, Jed J Hancock, Henry Herrera, Ndalamba Ilunga, Samuel M. T. Koivisto, Carlos J. Lantigua, Esau Lara, Stephen J. Larson, Thabo Lebethoa, G. Kenneth Lee, Israel Marin, Wayne E. Maurer, Lee G. McCann II, Robert Mendenhall, Adrian Mendez, Siyabonga Mkhize, Javier F. Monestel, Thomas B. Morgan, Jared V. Ormsby, Z. Rudy Palhua, Arturo D. Palmieri, Kenneth Pambu, Hugo O. Panameño, Kevin J. Parks, Paul Picard, David J. Pickett, Martin Pilka, Irineu E. Prado, Christopher R. Price, Miguel Ribeiro, James N. Robinson, Edward B. Rowe, Robert Schwartz, Gregory A. Scott, Dominic R. Sénéchal, Kofi G. Sosu, Michael B. Strong, Nithya Kumar Sunderraj, Thomas A. Thomas, Alejandro H. Treviño, Nefi M. Trujillo, Chimaroke G. Udeichi, Fernando Valdes, Helton C. Vecchi, Brent B. Ward și Tomasito S. Zapanta.", "Următoarele autorități de zonă-Cei Șaptezeci vor fi eliberate înainte de sau în data de 1 august 2023:", "Richard K. Ahadjie, Duane D. Bell, Hubermann Bien Aimé, Víctor R. Calderón, Michel J. Carter, Daniel Córdova, John N. Craig, William H. K. Davis, Fernando P. Del Carpio, Richard J. DeVries, Kylar G. Dominguez, Torben Engbjerg, Kenneth J. Firmage, Edgar Flores, Silvio Flores, Carlos A. Genaro, Mark A. Gilmour, Sergio A. Gómez, Roberto Gonzalez, Virgilio Gonzalez, Spencer R. Griffin, Marcel Guei, Oleksiy H. Hakalenko, Matthew S. Harding, David J. Harris, Kevin J. Hathaway, José Hernández, Glenn M. Holmes, Richard Neitzel Holzapfel, Okechukwu I. Imo, Michael D. Jones, Pungwe S. Kongolo, Ricardo C. Leite, Aretemio C. Maligon, Edgar A. Mantilla, Lincoln P. Martins, Carl R. Maurer, Daniel S. Mehr II, Glen D. Mella, Tomas S. Merdegia Jr., Allistair B. Odgers, R. Jeffrey Parker, Victor P. Patrick, Denis E. Pineda, Henrique S. Simplicio, Jeffrey H. Singer, Michael L. Staheli, Jeffrey K. Wetzel, Michael S. Wilstead și David L. Wright."]}, {"name": "Raport al Departamentului pentru Audit al Bisericii, 2022", "verses": ["Dragi frați, așa cum a fost stabilit prin revelația consemnată în secțiunea 120 din Doctrină și legăminte, Consiliul pentru folosirea zeciuielii – format din Prima Președinție, Cvorumul celor Doisprezece Apostoli și Episcopatul care prezidează – autorizează cheltuielile din fondurile Bisericii. Entitățile Bisericii cheltuiesc fonduri în conformitate cu bugetele, regulile și procedurile aprobate.", "Departamentul pentru Audit al Bisericii, care este format din specialiști autorizați și este independent de toate celelalte departamente și entități ale Bisericii, are responsabilitatea de a efectua audituri cu scopul de a asigura buna gestionare a donațiilor primite, a cheltuielilor făcute și de a proteja bunurile Bisericii.", "Pe baza auditurilor efectuate, Departamentul pentru Audit al Bisericii este de părere că, din toate punctele de vedere materiale, în anul 2022, donațiile primite, cheltuielile făcute și bunurile Bisericii au fost înregistrate și administrate în conformitate cu bugetele, regulile și practicile contabile aprobate ale Bisericii. Biserica urmează practicile predate membrilor ei, acelea de a trăi în limitele unui buget, de a evita datoriile și de a face economii pentru perioade grele.", "Cu respect,", "Departamentul pentru Audit al Bisericii", "Jared B. Larson", "director general"]}, {"name": "Accesarea puterii lui Dumnezeu prin legăminte", "verses": ["În luna noiembrie a anului trecut, am avut privilegiul să dedic Templul Belém, Brazilia. A fost o bucurie să fiu alături de membri devotați ai Bisericii din nordul Braziliei. La acea vreme, am aflat că orașul Belém este poarta de intrare în regiunea în care se află cel mai puternic fluviu din lume, fluviul Amazon.", "În pofida puterii fluviului, de două ori pe an, se întâmplă ceva aparent nefiresc. Când soarele, luna și pământul se aliniază într-un anumit fel, un val puternic, asemănător fluxului, urcă pe fluviu, împotriva cursului firesc al apei. Au fost înregistrate valuri de până la șase metri înălțime, care au urcat până la 50 de kilometri în amonte. Acest fenomen, cunoscut, în general, sub numele de refulare mareică, este numit la nivel local pororoca sau „mare vuiet” din cauza zgomotului puternic pe care îl face. Putem concluziona în mod corect că și puternicul Amazon trebuie să se supună puterilor cerești.", "Asemenea Amazonului, avem un curs firesc în viața noastră; avem tendința de a face ceea ce ni se pare firesc. Asemenea Amazonului, cu ajutor ceresc, putem face lucruri aparent nefirești. La urma urmei, noi nu suntem în mod firesc umili, blânzi sau dornici să ne supunem voinței lui Dumnezeu. Cu toate acestea, doar dacă facem aceasta putem fi transformați, ne putem întoarce să trăim în prezența lui Dumnezeu și ne putem atinge destinul etern.", "Spre deosebire de Amazon, noi putem alege dacă ne supunem puterilor cerești sau „urmăm cursul”. Poate fi greu să mergem împotriva curentului. Dar, când ne supunem „chemărilor Spiritului Sfânt” și înlăturăm tendințele egoiste ale bărbatului sau femeii firești, putem primi puterea care transformă a Salvatorului în viața noastră, puterea de a face lucruri grele.", "Președintele Russell M. Nelson ne-a învățat cum să facem acest lucru. Dânsul ne-a promis: „Fiecare persoană care face legăminte în bazinul de botez și în temple – și le ține – are acces sporit la puterea lui Isus Hristos… [pentru a se ridica] deasupra influenței acestei lumi decăzute”. Cu alte cuvinte, putem avea acces la puterea lui Dumnezeu, dar numai atunci când creăm o legătură cu El prin legăminte sacre.", "Înainte ca pământul să fie creat, Dumnezeu a stabilit legăminte ca mijloace prin care noi, copiii Săi, ne-am putea uni cu El. Bazate pe legea eternă, neschimbătoare, El a specificat condițiile care nu sunt negociabile prin care suntem transformați, salvați și exaltați. În această viață, facem aceste legăminte participând la rânduielile preoției și promițând că vom face ceea ce Dumnezeu ne cere să facem și, în schimb, Dumnezeu ne promite anumite binecuvântări.", "Un legământ este o promisiune pentru care trebuie să ne pregătim, să o înțelegem foarte bine și să o cinstim pe deplin. Faptul de a face un legământ cu Dumnezeu este diferit de faptul de a face o promisiune la întâmplare. În primul rând, este nevoie de autoritatea preoției. În al doilea rând, o promisiune slabă nu are tăria de a ne ridica deasupra influenței cursului firesc. Facem un legământ doar atunci când intenționăm să ne luăm angajamentul să-l îndeplinim în mod excepțional. Devenim copii de legământ ai lui Dumnezeu și moștenitori ai împărăției Sale mai ales când ne identificăm pe deplin cu legământul.", "Expresia cărarea legămintelor se referă la o serie de legăminte prin care venim la Hristos și creăm o legătură cu El. Prin această legătură de legământ, avem acces la puterea Sa eternă. Cărarea începe cu credința în Isus Hristos și pocăință, urmate de botez și primirea Duhului Sfânt. Isus Hristos ne-a arătat cum să intrăm pe cărare atunci când a fost botezat. Potrivit relatărilor din Marcu și Luca, din Noul Testament, Tatăl Ceresc I-a vorbit direct lui Isus la botezul Său, spunând: „Tu ești Fiul Meu Preaiubit: în Tine Îmi găsesc toată plăcerea Mea!”. Când pornim pe cărarea legămintelor prin botez, îmi imaginez că Tatăl Ceresc spune un lucru asemănător fiecăruia dintre noi: „Tu ești copilul meu drag, în care găsesc bucurie. Continuă să mergi”.", "La botez și când luăm din împărtășanie, mărturisim că suntem dornici să luăm asupra noastră numele lui Isus Hristos. În acest context, să fim atenți la porunca din Vechiul Testament: „Să nu iei în deșert numele Domnului, Dumnezeului tău”. În zilele noastre, aceasta pare a fi o interzicere a folosirii ireverențioase a numelui Domnului. Porunca include aceasta, dar îndemnul ei este și mai profund. Cuvântul din limba ebraică tradus prin verbul „a lua” înseamnă „a ridica” sau „a purta”, așa cum se face cu un steag care îl identifică pe cel care îl poartă cu o persoană sau un grup. Cuvântul tradus ca „deșert” înseamnă „gol” sau „înșelător”. Porunca de a nu lua numele Domnului în deșert poate însemna: „Nu trebuie să te identifici ca ucenic al lui Isus Hristos dacă nu intenționezi să-L reprezinți bine”.", "Devenim ucenicii Săi și Îl reprezentăm bine când luăm asupra noastră, în mod intenționat și treptat, numele lui Isus Hristos prin legăminte. Legămintele noastre ne dau puterea de a rămâne pe cărarea legămintelor deoarece relația noastră cu Isus Hristos și Tatăl nostru Ceresc este schimbată. Suntem legați de Ei printr-o legătură de legământ.", "Cărarea legămintelor duce la rânduielile din templu, cum ar fi înzestrarea în templu. Înzestrarea este darul lui Dumnezeu de a face legăminte sacre care ne leagă mai mult de El. La înzestrare facem legământ, întâi, să ne străduim să ținem poruncile lui Dumnezeu; în al doilea rând, să ne pocăim cu inima frântă și spiritul smerit; în al treilea rând, să trăim potrivit Evangheliei lui Isus Hristos. Facem aceasta exercitându-ne credința în El, făcând legăminte cu Dumnezeu când primim rânduielile salvării și exaltării, ținând aceste legăminte de-a lungul vieții noastre și străduindu-ne să trăim potrivit celor două mari porunci de a-L iubi pe Dumnezeu și de a ne iubi aproapele. În al patrulea rând, facem legământ să ținem legea castității și, în al cincilea rând, să ne dedicăm pe noi înșine și toate lucrurile cu care Domnul ne binecuvântează pentru a clădi Biserica Sa.", "Făcând legămintele din templu și ținându-le, învățăm mai multe despre scopurile Domnului și primim o plenitudine a Duhului Sfânt. Primim îndrumare pentru viața noastră. Ne maturizăm ca ucenici, astfel încât să nu rămânem permanent copii neștiutori. Ci trăim cu o perspectivă eternă și suntem mai motivați să-I slujim lui Dumnezeu și să slujim altora. Primim o capacitate sporită de a ne îndeplini scopurile în viața muritoare. Suntem protejați împotriva răului și dobândim o putere mai mare de a ne împotrivi ispitei și a ne pocăi când ne poticnim. Când ne clătinăm, faptul de a ne aduce aminte de legămintele noastre cu Dumnezeu ne ajută să ne întoarcem pe cărare. Conectându-ne la puterea lui Dumnezeu, devenim propria noastră pororoca, capabili să mergem împotriva cursului lumii, de-a lungul vieții noastre și în eternități. În cele din urmă, destinele noastre sunt schimbate, deoarece cărarea legămintelor duce la exaltare și viața eternă.", "Ținerea legămintelor făcute în bazinele de botez și în temple ne oferă, de asemenea, tăria de a face față încercărilor și durerilor din viața muritoare. Doctrina asociată acestor legăminte ne ușurează calea și ne oferă speranță, alinare și pace.", "Bunicii mei, Lena Sofia și Matts Leander Renlund, au primit puterea lui Dumnezeu prin legământul făcut la botez când s-au alăturat Bisericii în anul 1912 în Finlanda. S-au bucurat să facă parte din prima ramură din Finlanda a Bisericii.", "Leander a murit de tuberculoză cinci ani mai târziu, când Lena era însărcinată cu cel de-al zecelea copil al lor. Acel copil, tatăl meu, s-a născut la două luni după moartea lui Leander. În cele din urmă, Lena nu și-a îngropat doar soțul, ci și șapte dintre cei zece copii ai săi. Fiind o văduvă săracă, ea a întâmpinat greutăți. Timp de 20 de ani, nu a reușit să se odihnească bine nici măcar o noapte. În timpul zilei, se chinuia să asigure hrană pentru familia ei. Noaptea, avea grijă de membrii familiei care erau pe moarte. Este greu de imaginat cum s-a descurcat.", "Lena a perseverat pentru că știa că soțul și copiii ei decedați puteau fi ai ei de-a lungul eternităților. Doctrina binecuvântărilor din templu, inclusiv cea a familiilor eterne, i-a adus pace, deoarece ea a avut încredere în puterea de pecetluire. În timpul vieții muritoare, nu și-a primit nici înzestrarea, nici nu a fost pecetluită cu Leander, dar Leander a rămas o influență vitală în viața ei și parte din marea ei speranță pentru viitor.", "În 1938, Lena a trimis înregistrări pentru a se putea face rânduieli în templu pentru membrii decedați ai familiei sale, unele dintre primele trimise din Finlanda. După ce a murit, rânduielile din templu au fost înfăptuite de alții pentru ea, Leander și copiii ei decedați. Prin înlocuitor, ea a fost înzestrată, Lena și Leander au fost pecetluiți împreună iar copiii lor decedați și tatăl meu au fost pecetluiți cu ei. Precum alții, Lena „în credință [a] murit… fără să fi căpătat lucrurile făgăduite: ci doar [le-a] văzut și [le-a] urat de bine de departe”.", "Lena a trăit ca și cum ar fi făcut deja aceste legăminte în timpul vieții ei. Ea a știut că legămintele pe care le-a făcut la botez și când lua din împărtășanie o legau de Salvator. Ea „[a lăsat] dorința pentru [sfânta] casă [a Mântuitorului să-i] înveselească inima”. Lena a considerat că una dintre cele mai mari îndurări ale lui Dumnezeu a fost faptul că a aflat despre familiile eterne înainte de a trăi tragediile din viața ei. Prin legământ, ea a primit puterea lui Dumnezeu de a îndura și de a se ridica deasupra forței deprimante a încercărilor și greutăților ei.", "Pe măsură ce pășiți pe cărarea legămintelor, de la botez la templu și de-a lungul vieții, vă promit că veți avea puterea de a merge împotriva cursului firesc al lumii – puterea de a învăța, puterea de a vă pocăi și de a fi sfințiți și puterea de a găsi speranță, alinare și chiar bucurie în timp ce vă confruntați cu încercările vieții. Vă promit dumneavoastră și familiei dumneavoastră protecție împotriva influenței dușmanului, mai ales când faceți ca templul să fie un obiectiv major în viața dumneavoastră.", "Pe măsură ce veniți la Hristos și sunteți legați de El și de Tatăl nostru Ceresc prin legământ, se întâmplă ceva aparent nefiresc. Sunteți transformați și deveniți desăvârșiți în Isus Hristos. Deveniți un copil de legământ al lui Dumnezeu și moștenitor în împărăția Sa. Mi-L pot imagina spunându-vă: „Tu ești copilul meu drag, în care găsesc bucurie. Bine ai venit acasă”. În numele lui Isus Hristos, amin."]}, {"name": "El m-a putut vindeca!", "verses": ["Moroni promite că, dacă citim Cartea lui Mormon și, apoi, Îl întrebăm pe Dumnezeu, Tatăl Veșnic, cu inima sinceră, cu intenție adevărată, având credință în Hristos, dacă este adevărată, Dumnezeu va arăta adevărul despre ea prin puterea Duhului Sfânt. Milioane de oameni au pus în practică această promisiune și au primit o mărturie sigură despre restaurarea plenitudinii Evangheliei lui Isus Hristos.", "Moroni ne îndeamnă ca, în timp ce citim Cartea lui Mormon, să „[ne aducem] aminte cât de bun a fost Domnul cu copiii oamenilor de la crearea lui Adam și chiar până [acum]… și să le [cântărim] în inimile [noastre]”. Povestirile și învățăturile din Cartea lui Mormon ne aduc aminte și depun mărturie despre dragostea, compasiunea și mila Salvatorului.", "Tatăl meu a decedat în luna aprilie a anului 2013. În timp ce mă pregăteam să vorbesc la funeraliile sale, mi-am dat seama cât de binecuvântat eram să cunosc și să îndrăgesc scripturile lui preferate. El le-a împărtășit în adunări de familie și le-am citit împreună când am avut nevoie de sfaturi, îndrumare sau întărirea credinței mele. L-am auzit împărtășindu-le în cuvântări și însărcinări. Nu doar că le știu, dar încă îmi pot aminti glasul său și sentimentele spirituale pe care le aveam când el le împărtășea. Împărtășind scripturi și sentimente, tatăl meu m-a ajutat să clădesc o temelie fermă a credinței în Domnul Isus Hristos.", "Tatălui meu i-a plăcut în mod deosebit relatarea despre vizita Salvatorului făcută poporului lui Nefi. Această relatare sacră este despre Domnul Isus Hristos înviat și exaltat. El băuse din cupa amară și suferise toate lucrurile pentru ca noi să nu suferim dacă ne pocăim. El vizitase lumea spiritelor și organizase predicarea Evangheliei acolo. El înviase din morți și fusese cu Tatăl și primise porunci de la El de a împărtăși scripturi nefiților care aveau să binecuvânteze generațiile viitoare. El fusese exaltat și avea toată puterea și capacitatea Sa eterne. Putem învăța din fiecare detaliu al învățăturilor Sale.", "În 3 Nefi 11, citim despre modul în care Salvatorul a coborât din cer pentru a-i învăța pe nefiți că El este Isus Hristos, despre care profeții au depus mărturie că avea să vină în lume. El a declarat că El este Lumina lumii și că El L-a slăvit pe Tatăl luând asupra Sa păcatele lumii. El i-a invitat pe oameni să vină să-și pună mâinile în coasta Sa și să simtă urmele cuielor din mâinile și picioarele Sale. El a dorit ca ei să știe că El este Dumnezeul lui Israel, Care a fost ucis pentru păcatele lumii. Oamenii au răspuns cu bucurie mergând, unul câte unul, până când au văzut cu toții și au simțit că El era cu adevărat Cel despre care fusese scris de profeți că va veni.", "Isus i-a învățat pe nefiți despre importanța pocăinței, despre faptul de a deveni ca un copil mic și despre nevoia de a fi botezați de cineva care are autoritatea Sa. Apoi, El a propovăduit o mare parte din doctrina pe care o studiem în acest an în Noul Testament.", "În 3 Nefi 17, citim că Isus le-a spus oamenilor că era timpul ca El să meargă la Tatăl și, de asemenea, să Se arate triburilor pierdute ale lui Israel. Când Și-a aruncat privirea asupra mulțimii, El a observat că ei aveau lacrimi în ochi, priveau neclintiți către El ca și cum I-ar fi cerut să mai stea puțin.", "Răspunsul dat de Salvator nefiților a fost emoționant și instructiv. El a spus: „Iată, din adâncurile inimii sunt plin de îndurare pentru voi”.", "Cred că a Sa compasiune a fost mult mai mult decât un răspuns la lacrimile oamenilor. Se pare că El îi putea vedea prin ochii sacrificiului Său ispășitor. El le-a văzut fiecare durere, suferință și ispită. El le-a văzut bolile. El le-a văzut infirmitățile și a știut, din suferința Sa chinuitoare din Ghetsimani și de pe Golgota, cum să-i ajute după infirmitățile lor.", "În mod asemănător, când Salvatorul nostru, Isus Hristos, privește către noi, El vede și înțelege durerea și povara păcatelor noastre. El vede dependențele și încercările noastre. El vede greutățile și suferințele noastre de orice fel – și El este plin de compasiune față de noi.", "A urmat invitația Sa plină de bunătate adresată nefiților: „Aveți pe vreunii dintre voi care sunt bolnavi? Aduceți-i aici. Aveți voi pe vreunii care sunt infirmi sau orbi sau șchiopi sau mutilați sau leproși sau care sunt zbârciți sau care sunt surzi sau care sunt în suferință de orice fel? Aduceți-i pe ei aici și Eu îi voi vindeca pe ei, căci Eu Mă îndur de voi; adâncurile inimii Mele sunt pline de îndurare”.", "Și poporul s-a dus „cu toți cei care erau în suferință de orice fel; iar El i-a vindecat pe aceștia, pe fiecare dintre ei, cum au fost aduși unul câte unul la El”.", "În anul 1990, locuiam în micul oraș Sale, în Victoria, Australia. Eram fericiți și ocupați cu familia, Biserica și însărcinările de la locul de muncă. Într-o frumoasă sâmbătă de vară, chiar înainte de Crăciun, am hotărât să vizităm câteva parcuri și o plajă preferată. După ce ne-am bucurat de o zi minunată jucându-ne ca familie, ne-am urcat cu toții în mașină și ne-am îndreptat spre casă. În timp ce conduceam, am adormit câteva clipe și am lovit frontal și puternic o altă mașină. După câteva momente, m-am uitat în jur. Soția mea, Maxine, avea un picior rupt și se chinuia să respire. Avea sternul rupt. Cele trei fiice ale noastre erau în stare de șoc, dar, din fericire, păreau să fie în regulă. Eu am avut câteva răni minore. Dar fiul nostru, în vârstă de cinci luni, nu reacționa.", "În mijlocul stresului și confuziei de la locul accidentului, fiica noastră mai mare, Kate, în vârstă de 11 ani, a spus cu insistență: „Tată, trebuie să-i dai lui Jarom o binecuvântare”. După ce ne-am chinuit, fiicele mele și cu mine am reușit să ieșim din mașină. Maxine nu putea fi mutată. L-am ridicat cu grijă pe Jarom; apoi, în timp ce eram întins pe spate, l-am așezat cu blândețe pe pieptul meu și i-am dat o binecuvântare a preoției. Când a ajuns ambulanța după aproximativ 40 de minute, Jarom era conștient.", "În acea seară, am lăsat trei membri ai familiei în spital și am plecat acasă cu un taxi, în liniște, împreună cu două dintre fiicele mele. În timpul nopții lungi, L-am implorat pe Tatăl Ceresc ca familia mea și cei răniți din cealaltă mașină să se vindece. Din fericire, rugăciunile mele și rugăciunile rostite cu ardoare de mulți alții au primit răspuns. Toți au fost vindecați în timp, o mare binecuvântare și o îndurare blândă.", "Totuși, am continuat să am sentimente profunde de vinovăție și remușcare pentru că am provocat un accident atât de groaznic. Mă trezeam în timpul nopții și retrăiam evenimentele îngrozitoare. Ani de zile m-am străduit să mă iert și să găsesc pace. Apoi, în timp ce îi ajutam pe alții să se pocăiască și să simtă compasiunea, mila și dragostea Salvatorului, mi-am dat seama că El mă putea vindeca.", "Puterea vindecătoare și mântuitoare a Salvatorului se manifestă în cazul greșelilor accidentale, hotărârilor greșite, provocărilor și încercărilor de orice fel – precum și al păcatelor noastre. Când m-am întors către El, sentimentele mele de vinovăție și remușcare au fost înlocuite treptat cu pace și odihnă.", "Președintele Russell M. Nelson ne-a învățat: „Când Salvatorul a ispășit pentru întreaga omenire, El a deschis o cale prin care cei care Îl urmează pot avea acces la puterea Sa vindecătoare, întăritoare și mântuitoare. Aceste privilegii spirituale sunt puse la dispoziția tuturor celor care caută să-L audă și să-L urmeze”.", "Frați și surori, fie că purtați povara unui păcat nerezolvat, fie că suferiți din pricina unei jigniri care v-a fost adusă cu mult timp în urmă sau vă străduiți să vă iertați pentru o greșeală accidentală, aveți acces la puterea vindecătoare și mântuitoare a Salvatorului Isus Hristos.", "Depun mărturie că El trăiește. El este Salvatorul și Mântuitorul nostru. El ne iubește. El are compasiune pentru noi, El are milă din plin și El vă poate vindeca. În numele lui Isus Hristos, amin."]}, {"name": "Binecuvântarea dumneavoastră patriarhală – îndrumare inspirată de la Tatăl Ceresc", "verses": ["Am fost crescut de părinți minunați care ne-au iubit pe noi, copiii lor, și ne-au învățat cu credință Evanghelia. Din nefericire, părinții mei iubiți au avut probleme în căsnicia lor timp de ani de zile. Eram copil și făceam parte din Societatea Primară când mi s-a spus că, cel mai probabil, vor divorța într-o zi și că frații și surorile mele și cu mine va trebui să alegem cu care părinte să locuim. Drept urmare, ani de zile am simțit o anxietate considerabilă; totuși, un dar de la Tatăl meu Ceresc m-a ajutat schimbând, în cele din urmă, totul pentru mine – binecuvântarea mea patriarhală.", "La vârsta de 11 ani, fiind din ce în ce mai îngrijorat de relația părinților mei, mi-am dorit foarte mult binecuvântarea patriarhală. Știam că Tatăl Ceresc mă cunoștea întru-un mod perfect și că știa circumstanțele mele. Știam, de asemenea, că voi primi îndrumare de la El. Imediat după ce am împlinit 12 ani, mi-am primit binecuvântarea patriarhală. Aceasta s-a întâmplat cu mai bine de jumătate de secol în urmă, dar îmi amintesc foarte clar detaliile acelei experiențe sacre.", "Din fericire, avem îndrumare inspirată în ceea ce privește binecuvântările patriarhale în Manualul general al Bisericii:", "„Fiecare membru demn, botezat are dreptul să primească o binecuvântare patriarhală, care oferă îndrumare inspirată de la Tatăl Ceresc”.", "Un membru trebuie să fie „destul de matur pentru a înțelege importanța și natura sacră a binecuvântării” și „să înțeleagă doctrina de bază a Evangheliei”.", "„În mod ideal, membrul trebuie să fie suficient de tânăr încât să aibă de luat încă multe hotărâri importante în viață… Conducătorii preoției nu trebuie să stabilească o vârstă minimă la care un membru să-și poată primi binecuvântarea patriarhală…", "Fiecare binecuvântare patriarhală este sacră, confidențială și personală…", "Cel care își primește binecuvântarea patriarhală trebuie să-i prețuiască respectivele cuvinte, să cugete asupra lor și să trăiască în așa fel încât să fie demn să primească binecuvântările promise în această viață și în eternitate.”", "Profetul nostru drag, președintele Russell M. Nelson, ne-a învățat, în repetate rânduri, despre importanța binecuvântării patriarhale, că aceasta oferă fiecărei persoane care o primește „o declarație a descendenței sale prin Avraam, Isaac și Iacov” și că fiecare binecuvântare „este o scriptură personală pentru [dumneavoastră]”.", "Binecuvântarea mea patriarhală a fost extrem de importantă pentru mine când eram tânăr din numeroase motive. În primul rând, prin puterea Duhului Sfânt, binecuvântarea mea patriarhală m-a ajutat să-mi înțeleg adevărata identitate eternă – cine eram cu adevărat și cine puteam deveni. M-a ajutat să știu, așa cum ne-a învățat președintele Nelson, că sunt „un fiu al lui Dumnezeu”, „un copil al legământului” și „un ucenic al lui Isus Hristos”. Știam că Tatăl meu Ceresc și Salvatorul meu mă cunoșteau și mă iubeau și că Ei erau implicați personal în viața mea. Aceasta m-a ajutat să doresc să mă apropii mai mult de Ei și să-mi măresc credința și încrederea în Ei.", "Un prieten drag, care s-a alăturat Bisericii când era tânăr adult, a împărtășit: „Când patriarhul și-a așezat mâinile pe capul meu și mi-a rostit numele, totul s-a schimbat… nu doar atunci, ci pentru tot restul vieții mele. Am simțit imediat că – prin puterea cu care vorbea – era cineva care mă cunoștea îndeaproape și profund. Cuvintele pe care le-a rostit mi-au pătruns în toată ființa. Știam că Tatăl Ceresc mă cunoștea întru totul”.", "Faptul de a ști cine eram cu adevărat m-a ajutat să înțeleg și să doresc să fac ceea ce aștepta Dumnezeu de la mine.", "Acest lucru m-a făcut să studiez legămintele pe care le făcusem și binecuvântările promise în legământul lui Dumnezeu cu Avraam. Mi-a oferit o perspectivă eternă care m-a inspirat să-mi țin mai pe deplin legămintele.", "Mi-am studiat binecuvântarea patriarhală frecvent și, când eram tânăr, adesea zilnic, ceea ce m-a ajutat să simt influența alinătoare și îndrumătoare a Duhului Sfânt, Care m-a ajutat să-mi diminuez anxietatea pe măsură ce am urmat îndemnurile Sale. Acest lucru a mărit dorința mea de a invita în mod activ lumina, adevărul și Duhul Sfânt studiind din scripturi și rugându-mă zilnic și încercând să studiez și să urmez, cu mai multă sârguință, învățăturile profetului și apostolilor lui Dumnezeu. Binecuvântarea mea patriarhală m-a ajutat, de asemenea, să doresc să fiu mai supus voinței Tatălui meu Ceresc și faptul de a mă concentra asupra acestui lucru m-a ajutat să am parte de mare bucurie, în pofida circumstanțelor mele personale.", "Am primit tărie spirituală de fiecare dată când mi-am studiat binecuvântarea patriarhală. Când, în cele din urmă, părinții mei au divorțat, binecuvântarea mea patriarhală, așa cum ne-a învățat președintele Thomas S. Monson, devenise pentru mine „o comoară personală dragă și neprețuită”, chiar „o Liahona personală”.", "Acum, vă rog să nu înțelegeți greșit. Nu am fost perfect. Am făcut tot felul de greșeli. Partenera mea eternă v-ar confirma că încă mai fac. Dar binecuvântarea mea patriarhală m-a ajutat și continuă să mă ajute să doresc să fac mai bine și să fiu mai bun. Studierea binecuvântării mele patriarhale în mod frecvent mi-a mărit dorința de a rezista ispitei. M-a ajutat să am dorința și curajul de a mă pocăi și pocăința a devenit tot mai mult un proces plin de bucurie.", "A fost esențial pentru mine să-mi primesc binecuvântarea patriarhală când eram tânăr și în timp ce mărturia mea continua să crească. Sunt veșnic recunoscător că părinții și episcopul meu au înțeles că dorința mea indica faptul că eram pregătit.", "Când aveam 12 ani, lumea era mult mai puțin confuză și plină de distrageri decât lumea de astăzi. Președintele Nelson a descris zilele noastre ca fiind „cea mai complicată perioadă din istoria lumii”, o lume „saturată de păcat,” și „egocentrică”. Din fericire, tinerii din zilele noastre sunt mult mai maturi decât eram eu la 12 ani și au de luat și ei hotărâri extrem de importante în timp ce sunt tineri! Ei trebuie, de asemenea, să știe cine sunt cu adevărat și că Dumnezeu îi iubește și îi cunoaște în mod perfect!", "Nu toți își vor dori binecuvântarea patriarhală când am dorit-o eu. Dar mă rog ca membrii care nu și-au primit încă binecuvântarea patriarhală să caute, rugându-se, să știe când sunt pregătiți. Vă promit că, dacă vă pregătiți din punct de vedere spiritual, experiența dumneavoastră, ca a mea, va fi sacră pentru dumneavoastră. Mă rog, de asemenea, ca cei care și-au primit deja binecuvântarea patriarhală să o studieze și s-o prețuiască. Faptul că mi-am prețuit binecuvântarea patriarhală când am fost tânăr m-a binecuvântat cu mult curaj când am fost descurajat, alinare când mi-a fost teamă, pace când am simțit anxietate, speranță când m-am simțit deznădăjduit și bucurie când am avut cea mai mare nevoie de ea. Binecuvântarea mea patriarhală m-a ajutat să-mi măresc credința și încrederea în Tatăl meu Ceresc și Salvatorul meu. De asemenea, mi-a mărit dragostea față de Ei – și încă face aceasta.", "Depun mărturie că binecuvântările patriarhale chiar oferă îndrumare inspirată de la Tatăl Ceresc. Îmi depun mărturia despre realitatea vie a Tatălui nostru din Cer și a Fiului Său – Salvatorul nostru, Isus Hristos – Care ne cunosc, ne iubesc și doresc să ne binecuvânteze. Știu, de asemenea, cu certitudine că președintele Russell M. Nelson este profetul lui Dumnezeu pe pământ astăzi. În numele lui Isus Hristos, amin."]}, {"name": "„Nu poate să existe nimic [atât] de minunat și de dulce ca bucuria mea”", "verses": ["În toată slujirea Sa din viața muritoare, Salvatorul a arătat mare compasiune față de toți copiii lui Dumnezeu – în special față de cei care sufereau sau se îndepărtaseră de credință. Când a fost criticat de farisei pentru că vorbea cu păcătoșii și mânca alături de ei, Isus a răspuns propovăduind trei pilde cunoscute. În fiecare dintre aceste pilde, El a subliniat importanța faptului de a-i căuta pe cei care se rătăcesc și bucuria simțită când aceștia se întorc. De exemplu, în pilda oii pierdute, El a spus: „Va fi [mare bucuria] în cer pentru un singur păcătos care se pocăiește”.", "Astăzi, doresc să întăresc legătura dintre bucurie și pocăință – anume, bucuria care vine când ne pocăim și sentimentele de bucurie de care avem parte când îi ajutăm pe alții să vină la Hristos și să primească sacrificiul Său ispășitor în viața lor.", "În scripturi, cuvântul bucurie înseamnă, de obicei, mult mai mult decât momente trecătoare de mulțumire sau chiar sentimente de fericire. Bucuria, în acest context, este o însușire divină, pe care o vom găsi în plenitudinea ei când ne vom întoarce să trăim în prezența lui Dumnezeu. Este mai profundă, mai înălțătoare și mai trainică decât orice plăcere sau alinare pe care ne-o poate oferi această lume și ne poate schimba viața mai mult decât aceasta.", "Am fost creați pentru a avea bucurie. Acesta este destinul plănuit pentru noi în calitate de copii ai unui Tată Ceresc iubitor. El dorește să ne împărtășească bucuria Sa. Profetul Lehi ne-a învățat că planul lui Dumnezeu pentru fiecare dintre noi este ca fiecare să „poată avea bucurie”. Deoarece trăim într-o lume decăzută, bucuria trainică sau bucuria nepieritoare pare, deseori, de neatins. Totuși, chiar în următorul verset, Lehi continuă explicând că „Mesia [a venit să ne mântuiască]… de la cădere”. Mântuirea, de către Salvatorul Isus Hristos și prin El, face posibilă bucuria.", "Mesajul Evangheliei este un mesaj de speranță, despre „o veste bună, care va fi o mare bucurie” și mijlocul prin care toți pot avea parte de pace și ocazii de bucurie în această viață și pot primi plenitudinea bucuriei în viața care va veni.", "Bucuria despre care vorbim este un dar pentru cei credincioși, totuși, vine cu un preț. Bucuria nu este ieftină sau ușor de oferit. Ci este cumpărată „cu sângele scump al lui [Isus] Hristos”. Dacă am înțelege realmente valoarea bucuriei adevărate și dumnezeiești, nu am ezita să sacrificăm orice posesiune lumească sau să facem orice schimbare necesară în viață pentru a o primi.", "Un rege puternic, dar umil din Cartea lui Mormon a înțeles acest lucru. „Ce trebuie să fac”, a întrebat el, „să pot fi născut din Dumnezeu, având acest spirit păcătos dezrădăcinat din pieptul meu și să primesc Spiritul Lui, pentru ca să pot să fiu umplut de bucurie?… Iată, a zis el, voi renunța la toate averile mele, da, îmi voi părăsi împărăția pentru ca să pot primi această mare bucurie”.", "Ca răspuns la întrebarea regelui, misionarul Aaron a spus:„ Dacă tu dorești acest lucru… te vei pleca adânc în fața lui Dumnezeu” și „te vei pocăi de toate păcatele tale”. Pocăința este calea către bucurie deoarece este calea care duce la Salvatorul Isus Hristos.", "Pentru unii, a se gândi la pocăință ca fiind calea către bucurie poate părea ceva contradictoriu. Uneori, pocăința poate fi dureroasă și dificilă. Trebuie să recunoaștem că unele dintre gândurile și faptele noastre – chiar unele dintre crezurile noastre – au fost greșite. Pocăința necesită, de asemenea, schimbare, care, uneori, poate fi incomodă. Dar bucuria și comoditatea nu sunt același lucru. Păcatul – inclusiv păcatul mulțumirii de sine – ne limitează bucuria.", "După cum a spus psalmistul: „Seara vine plânsul, iar dimineața veselia”. Când ne pocăim de păcatele noastre, trebuie să ne concentrăm asupra marii bucurii care urmează. Nopțile pot părea lungi, dar dimineața vine și, o, cât de extraordinară este pacea și bucuria splendidă pe care le simțim când ispășirea Salvatorului ne eliberează de păcat și suferință!", "Gândiți-vă la experiența lui Alma din Cartea lui Mormon. El era „torturat de un chin veșnic” și sufletul său era „chinuit” din cauza păcatelor sale. Dar, odată ce s-a întors către Salvator pentru milă, el „nu [a] mai putut [să-și amintească] de durerile [sale]”.", "„Și o, ce bucurie”, a declarat el, „și ce minunată lumină am văzut eu; da… nu poate să existe nimic [atât] de minunat și de dulce ca bucuria mea”.", "Acesta este tipul de bucurie pe care o pot avea cei care vin la Isus Hristos prin pocăință. Președintele Russell M. Nelson ne-a învățat:", "„Pocăința ne permite accesul la puterea ispășirii lui Isus Hristos…", "Când alegem să ne pocăim, alegem să ne schimbăm! Îi permitem Salvatorului să ne transforme în cea mai bună versiune a noastră. Alegem să progresăm spiritual și să avem parte de bucurie – bucuria mântuirii în El. Când alegem să ne pocăim, alegem să devenim mai asemănători lui Isus Hristos”.", "Pocăința aduce bucurie, deoarece ne pregătește inima pentru a primi influența Duhului Sfânt. A fi plin de Duhul Sfânt înseamnă a fi plin de bucurie. Și a fi plin de bucurie înseamnă a fi plin de Duhul Sfânt. Bucuria noastră crește pe măsură ce lucrăm zilnic pentru a aduce Spiritul în viața noastră. Profetul Mormon ne-a învățat: „Cu toate acestea, ei au postit și s-au rugat adeseori și au devenit din ce în ce mai puternici în umilința lor și din ce în ce mai întăriți în credința [lor] în Hristos pentru umplerea sufletelor lor de bucurie și consolare”. Domnul le promite tuturor celor care lucrează să-L urmeze: „Îți voi da… Spiritul Meu, care va lumina mintea ta, care va umple sufletul tău cu bucurie”.", "După ce am simțit bucuria care rezultă din pocăința sinceră, dorim, în mod firesc, să împărtășim altora acea bucurie. Când facem aceasta, bucuria noastră crește. Aceasta este exact ce i s-a întâmplat lui Alma.", "„Aceasta este slava mea”, a spus el, „și anume ca eu să fiu, poate, un instrument în mâinile lui Dumnezeu ca să aduc un suflet la pocăință; și aceasta este bucuria mea.", "Și iată, atunci când văd pe mulți dintre frații mei că într-adevăr se pocăiesc și vin la Domnul, Dumnezeul lor, atunci sufletul meu se umple de bucurie; atunci îmi aduc aminte de ceea ce Domnul a făcut pentru mine… da, atunci îmi aduc aminte de brațul Lui milostiv pe care l-a întins către mine”.", "A-i ajuta pe alții să se pocăiască este o exprimare firească a recunoștinței noastre față de Salvator și este o sursă de mare bucurie. Domnul a promis:", "„Și dacă va fi ca voi să… [aduceți] chiar numai un suflet la Mine, ce mare va fi bucuria voastră cu el în împărăția Tatălui Meu!", "Și acum, dacă bucuria voastră va fi mare cu un singur suflet pe care l-ați adus la Mine… ce mare va fi bucuria voastră, dacă veți aduce mai multe suflete la Mine!”.", "Mi se pare util să încerc să-mi imaginez bucuria pe care trebuie să o simtă Salvatorul de fiecare dată când primim binecuvântările sacrificiului Său ispășitor în viața noastră. După cum a citat președintele Nelson, apostolul Pavel, în epistola sa către evrei, a împărtășit aceste cunoștințe pline de blândețe: „Să dăm la o parte orice… [păcat] care ne înfășoară așa de lesne… [și] să ne uităm țintă la Căpetenia și Desăvârșirea credinței noastre, adică la Isus, care, pentru bucuria care-I era pusă înainte, a suferit crucea… și șade la dreapta scaunului de domnie al lui Dumnezeu”. Vorbim adesea despre durerea și suferința din Ghetsimani și de pe Căpățâna, dar rareori vorbim despre marea bucurie pe care Salvatorul trebuie să o fi așteptat când Și-a dat viața pentru noi. În mod clar, durerea și suferința Sa au fost pentru noi, pentru ca noi să putem simți bucuria de a ne întoarce alături de El în prezența lui Dumnezeu.", "După ce i-a învățat pe oamenii de pe străvechile meleaguri americane, Salvatorul Și-a exprimat marea dragoste pentru ei spunând:", "„Acum iată, bucuria Mea este mare, chiar deplină, datorită vouă… da, și chiar și Tatăl Se bucură precum și toți îngerii cei sfinți…", "În [voi] Eu am bucurie deplină”.", "Dragi frați și surori, închei depunându-mi mărturia personală, pe care o consider un dar sacru. Depun mărturie că Isus Hristos este Salvatorul și Mântuitorul lumii. Știu că El ne iubește pe fiecare dintre noi. Obiectivul Său unic, „lucrarea [Sa] și slava [Sa]”, sunt de a ne ajuta să primim plenitudinea bucuriei în El. Sunt un martor personal al faptului că a ne pocăi zilnic și a veni la Isus Hristos reprezintă calea pentru a avea parte de bucurie – bucurie dincolo de imaginația noastră. De aceea suntem aici, pe pământ. De aceea a pregătit Dumnezeu marele Său plan al fericirii pentru noi. Isus Hristos este, cu adevărat, „calea, adevărul și viața” și singurul „nume dat sub cer prin care omul să poată fi salvat în împărăția lui Dumnezeu”. Aceasta este mărturia mea, în numele sacru al lui Isus Hristos, amin."]}, {"name": "Să ne încredem în doctrina lui Hristos", "verses": ["Cu ochii minții, îl văd pe bătrânul profet Nefi la masa sa, cu plăcile de aur întinse în fața sa, cu condeiul în mână.", "Nefi era pe punctul de a termina ultima lui gravare pe plăcile cronicii. El a scris: „Și acum, frații mei preaiubiți, eu pun capăt cuvântărilor mele”. Dar, la scurt timp după aceea, Spiritul l-a îndemnat pe Nefi să se întoarcă la cronica lui și să scrie un mesaj de încheiere. Sub influența puternică a Duhului Sfânt, acel mare profet și-a luat din nou condeiul în mână și a scris: „Prin urmare, lucrurile pe care le-am scris sunt destule pentru mine, în afară de câteva cuvinte pe care trebuie să le spun despre doctrina lui Hristos”.", "Suntem etern recunoscători pentru acele „câteva cuvinte” și pentru Spiritul care l-a constrâns pe Nefi să le scrie. Tratatul lui Nefi despre doctrina lui Hristos este o comoară pentru cei care se ospătează din ea. Cuprinde o viziune despre botezul Salvatorului și glasul Fiului invitându-i pe toți să-L urmeze și „[să facă] lucrurile pe care [L-au] văzut pe [El că le face]”. Cuprinde mărturia lui Nefi că cei care, având credință în Hristos, se pocăiesc sincer de păcatele lor și Îl urmează pe Salvator în apele botezului vor „primi… Duhul Sfânt; da, apoi vine botezul focului și al Duhului Sfânt”. De asemenea, auzim glasul Tatălui depunând mărturie: „Da, cuvintele Iubitului Meu sunt adevărate și demne de încredere. Cel care îndură până la sfârșit, acela va fi salvat”.", "Președintele Russell M. Nelson a subliniat importanța unică a doctrinei lui Hristos, prin cuvintele adresate conducătorilor de misiuni nou chemați: „Mai mult decât orice, dorim ca misionarii noștri… să aibă doctrina lui Hristos gravată pe inima lor – înrădăcinată în măduva oaselor lor”.", "Predicați Evanghelia Mea rezumă cele cinci elemente importante ale doctrinei lui Hristos. În aceasta se spune: „[Îi invităm] pe alții să vină la Hristos ajutându-i să primească Evanghelia restaurată prin credință în Isus Hristos și ispășirea Sa, pocăință, botez, primirea Duhului Sfânt și îndurarea până la sfârșit”.", "Dar importanța doctrinei lui Hristos nu este doar pentru misionari! Și ea este mult mai profundă decât simpla repetare sumară a celor cinci elemente cheie ale ei. Ea cuprinde legea Evangheliei. Ea este mărețul plan pentru viață eternă.", "Frați și surori, dacă acceptăm invitația președintelui Nelson de a avea doctrina lui Hristos înrădăcinată în măduva oaselor noastre, trebuie să ne aprofundăm convertirea la Domnul prin studiu, rugăciune, a trăi având credință și pocăință continuă. Trebuie să-L invităm pe Duhul Sfânt să graveze doctrina lui Hristos pe „[tablele inimilor noastre] de carne” tot atât de profund și de permanent cum a fost gravată de Nefi pe plăcile de aur.", "În luna octombrie a anului trecut, președintele Nelson a întrebat: „Ce înseamnă să biruim lumea?”. Printre alte lucruri, dânsul a spus: „Înseamnă să ne încredem în doctrina lui Hristos mai mult decât în filosofiile omului”.", "Cuvântul încredere este definit ca fiind „o bizuire sigură pe caracterul, capacitatea, tăria sau adevărul cuiva sau a ceva”. Acel cineva este Isus Hristos și acea ceva este doctrina Sa.", "Cum ne schimbă modul în care ne trăim viața faptul că ne încredem, în mod voit, în doctrina lui Hristos?", "Dacă ne încredem în doctrina lui Hristos, ne vom încrede în Hristos suficient de mult încât să trăim prin fiecare cuvânt al Său. Vom studia întreaga viață despre Isus Hristos, despre slujirea Sa, învățăturile Sale și ispășirea Sa infinită, inclusiv glorioasa Sa înviere. Vom studia promisiunile Sale și condițiile în care sunt date promisiunile Sale. Pe măsură ce vom studia, vom fi plini de o dragoste tot mai mare pentru Domnul.", "Dacă ne încredem în doctrina lui Hristos, ne apropiem în fiecare zi de Tatăl nostru Ceresc prin rugăciune umilă, secretă, prin care ne putem exprima recunoștința pentru darul Fiului Său și pentru toate binecuvântările noastre. Ne putem ruga pentru însoțirea revelatoare a Duhului Sfânt, ne putem ruga pentru a alinia voia noastră cu a Sa, pentru a cugeta asupra legămintelor noastre și a ne înnoi angajamentul de a le ține. Ne putem ruga pentru a-i susține pe profeții, văzătorii și revelatorii noștri; pentru puterea curățătoare a iertării; și pentru tăria de a rezista ispitei. Vă invit să faceți din rugăciune o prioritate în viața dumneavoastră, să căutați în fiecare zi să vă îmbunătățiți comunicarea cu Dumnezeu.", "Dacă ne încredem în doctrina lui Hristos, lăsăm deoparte obiectele strălucitoare ale lumii pentru a ne putea concentra asupra Mântuitorului lumii. Limităm sau eliminăm timpul petrecut pe rețelele de socializare; cu jocurile pe internet; cu divertismentul extravagant, excesiv sau nepotrivit; cu tentațiile comorilor și deșertăciunilor acestei lumi; și cu orice alte activități care fac loc tradițiilor false și filosofiilor greșite ale oamenilor. Numai în Hristos putem găsi adevărul și împlinirea de durată.", "Pocăința sinceră devine o parte plină de bucurie a vieții noastre – atât pentru a fi iertați de păcate, cât și pentru a fi schimbați potrivit imaginii lui Hristos. Dacă ne pocăim cu credință în Hristos, aceasta ne oferă acces la ispășirea lui Hristos. Președintele Dallin H. Oaks ne-a învățat că, atunci când Salvatorul iartă, El „face mai mult decât să [ne] curețe de păcat. El, de asemenea, ne oferă tărie nouă”. Fiecare dintre noi are nevoie de această tărie pentru a ține poruncile lui Dumnezeu și pentru a îndeplini scopul etern al vieții sale.", "Noi găsim tărie în Isus Hristos și în doctrina Sa. El a spus: „Adevărat, adevărat vă spun Eu vouă că aceasta este doctrina Mea și oricine zidește pe aceasta, zidește pe stânca Mea, iar porțile iadului nu vor birui împotriva lor”.", "Vedem această promisiune îndeplinită în viața oamenilor credincioși. În urmă cu puțin mai mult de un an, am avut privilegiul de a-i întâlni pe Travis și Kacie. Ei s-au căsătorit civil în anul 2007. Pe atunci, Travis nu era membru al Bisericii. Kacie, deși a crescut într-un cămin de sfinți din zilele din urmă activi, s-a abătut de la credință în anii adolescenței și s-a îndepărtat de temelia ei.", "În anul 2018, Travis a întâlnit misionarii și a fost botezat în anul 2019. Travis a devenit misionar pentru Kacie, care a avut, de asemenea, parte de o convertire care i-a schimbat viața. Ei au fost pecetluiți în templu în luna septembrie a anului 2020. La aproximativ doi ani după botezul său, Travis a fost chemat să slujească în cadrul episcopatului.", "Travis suferă de o boală rară care face să i se formeze, în mod continuu, grupuri de tumori pe organele interne. El a trecut prin multe operații pentru a i se îndepărta tumorile care se tot formează, dar boala este incurabilă. Cu câțiva ani în urmă, lui Travis i s-au dat mai puțin de 10 ani de trăit.", "Kacie suferă de retinită pigmentară, o boală genetică rară care cauzează îngustarea ireversibilă a câmpului vizual până la orbirea completă.", "Kacie mi-a vorbit despre viitorul ei. Ea a anticipat momentul, nu foarte îndepărtat, în care va fi văduvă, oarbă, fără sprijin financiar și lăsată singură să crească patru copii mici. Am întrebat-o pe Kacie cum s-ar putea descurca într-un viitor atât de sumbru. Ea a zâmbit plină de pace și a spus: „Niciodată în viață nu am fost mai fericită sau mai plină de speranță. Ne bazăm pe promisiunile pe care le-am primit în templu”.", "Travis este acum episcop. În urmă cu două luni, a avut o altă operație importată. Dar el este optimist și liniștit. Vederea lui Kacie s-a înrăutățit. Are acum un câine îndrumător și nu mai poate conduce. Dar ea este mulțumită, își crește copiii și slujește în calitate de consilieră în președinția Tinerelor Fete.", "Travis și Kacie își clădesc casa pe stâncă. Travis și Kacie se încred în doctrina lui Hristos și în promisiunea că Dumnezeu „va sfinți suferințele [lor] spre binele [lor]”. În planul perfect întocmit de Dumnezeu, faptul de a trece prin suferință având credință în Hristos este legat de acela de a deveni perfecți în Hristos. Asemenea omului înțelept din pildă care și-a clădit casa pe stâncă, atunci când ploaia cade și potopurile vin și vânturile suflă și lovesc casa pe care o construiesc Travis și Kacie, ea nu se va dărâma, căci este zidită pe stâncă.", "Isus nu a vorbit despre posibilitatea de a avea parte de ploaie și potop și vânt în viața noastră; El a vorbit despre certitudinea că acele furtuni vor veni. Partea variabilă din această pildă nu este faptul că furtunile vor veni sau nu, ci modul în care am răspuns la invitația Sa plină de dragoste de a asculta și a face ceea ce ne-a învățat El. Nu există o altă cale pentru a supraviețui.", "Când ne construim casele pe temelia unei relații de legământ cu Hristos, noi ne încredem în doctrina lui Hristos și, pe măsură ce venim la El, avem promisiunea Sa de viață eternă. Oamenii care se încred în doctrina lui Hristos pășesc înainte neclintiți în Hristos și îndură până la sfârșit. Nu există nicio altă cale prin care să putem fi salvați în împărăția cerului.", "Depun mărturie personală despre realitatea vie a Domnului Isus Hristos și învierea Sa. Depun mărturie că Dumnezeu, Tatăl nostru, atât de mult a iubit lumea, încât L-a trimis pe Fiul Său să ne mântuiască de păcate și să ne vindece de întristare. Depun mărturie că El a chemat un profet al lui Dumnezeu în zilele noastre, chiar pe președintele Russell M. Nelson, prin intermediul căruia El ne vorbește și ne îndrumă.", "Din toată inima, vă invit să vă încredeți în doctrina lui Hristos și să vă clădiți viața pe stânca Mântuitorului. El nu vă va dezamăgi niciodată. În numele lui Isus Hristos, amin."]}, {"name": "Munca din templu și de întocmire a istoriei familiei – una și aceeași lucrare", "verses": ["Sunt atât de recunoscător pentru construirea continuă de temple în această „[dispensație a] plenitudinii timpurilor” (Doctrină și legăminte 128:18). Încă din primele zile ale restaurării, sfinții credincioși au făcut multe sacrificii pentru a primi rânduielile și legămintele din templu. Urmând exemplul lor minunat, în 1975, după multe sacrificii de natură economică făcute pentru a călători din orașul Mexico, draga mea soție, Evelia, și cu mine, fiind însoțiți de părinții noștri dragi, am fost pecetluiți ca soț și soție eterni în Templul Mesa, Arizona. În acea zi, când am fost uniți prin autoritatea preoției în casa Domnului, am putut întrezări, cu adevărat, o licărire a cerului.", "Acea experiență mi-a permis să apreciez mult mai bine modul în care, după trei ani de muncă grea și mari sacrificii, sfinții din Kirtland, Ohio, și-au terminat, în sfârșit, frumosul templu în primăvara anului 1836 – primul din această dispensație. În luna martie a aceluiași an, peste o mie de oameni s-au adunat în templu și la intrările sale pentru ceremonia de dedicare. Profetul Joseph Smith s-a ridicat pentru a rosti rugăciunea de dedicare pe care o primise prin revelație (vedeți Doctrină și legăminte 109). În ea, el a descris multe dintre binecuvântările extraordinare care sunt oferite celor care intră, fiind demni, în templele Domnului. Apoi, corul a cântat imnul „Spiritul lui Dumnezeu” și congregația s-a ridicat și a rostit strigătul Osana „cu atâta [forță] încât părea… să ridice acoperișul de pe clădire” [Învățături ale președinților Bisericii: Joseph Smith (2007), p. 323].", "O săptămână mai târziu, profetul a descris apariția Domnului în templu, Care a spus:", "„Pentru că, iată, Eu am acceptat această casă și numele Meu va fi aici; și Eu mă voi manifesta poporului Meu cu îndurare în această casă…", "Și faima acestei case se va răspândi în țările străine și acesta este începutul binecuvântărilor care vor fi revărsate asupra capetelor oamenilor Mei” (Doctrină și legăminte 110:7, 10).", "După această viziune și altele, profetul Ilie, care a fost luat în cer fără să guste moartea, a apărut înaintea profetului Joseph Smith și a lui Oliver Cowdery și a spus:", "„Iată, a venit din plin timpul care a fost spus prin gura lui Maleahi – mărturisind că el [Ilie] va fi trimis înainte de venirea măreței și groaznicei zile a Domnului –", "Pentru a întoarce inima părinților spre copii și inima copiilor spre părinții lor, ca nu cumva întreg pământul să fie lovit cu un blestem –", "De aceea, cheile acestei dispensații sunt încredințate în mâinile voastre; și prin aceasta voi veți ști că ziua măreață și groaznică a Domnului este aproape, chiar la ușă” (Doctrină și legăminte 110:14-16).", "După ce Domnul a restaurat cheile pecetluirii conferindu-i-le lui Joseph Smith, lucrarea de salvare de ambele părți ale vălului a început în dispensația noastră (vedeți 1 Corinteni 15:22, 29; Doctrină și legăminte 128:8-18).", "Președintele Boyd K. Packer ne-a învățat că „acest semnal, chiar dacă nu a fost observat de lume, va influența însă destinul fiecărui suflet care a trăit vreodată sau va trăi. Lucrurile au început să se întâmple în liniște. Biserica a devenit o biserică ce construiește temple.", "În lume au apărut, aici și acolo, într-un mod socotit a fi spontan, oameni și organizații și societăți interesate de genealogie. Toate acestea au avut loc de când a apărut Ilie la templul din Kirtland [The Holy Temple (1980), p. 141].", "„Chiar din acea zi, 3 aprilie 1836, inimile copiilor au început să se întoarcă spre părinții lor. După aceea, rânduielile nu erau ocazionale, ci permanente. Puterea de pecetluire era cu noi. Nicio autorizare nu o depășește în valoare. Acea putere dă esență și stabilitate eternă tuturor rânduielilor realizate cu autoritate adevărată, atât pentru cei în viață, cât și pentru morți” [Să ne pregătim pentru intrarea în templul sfânt (2002), p. 28].", "Dragi frați și surori, construirea și folosirea corespunzătoare a templelor a fost, în orice dispensație, un semn al adevăratei Biserici a lui Isus Hristos. După dedicarea Templului Salt Lake în anul 1893, președintele Wilford Woodruff a încurajat membrii Bisericii să găsească înregistrările strămoșilor lor și să-și consemneze genealogia mergând înapoi, cât de mult posibil, pentru a aduce numele în templu și a înfăptui rânduielile necesare salvării și exaltării [vedeți Teachings of Presidents of the Church: Wilford Woodruff (2004), p. 174].", "Un an mai târziu (1894), același președinte Woodruff a supravegheat crearea Societății de Genealogie din Utah. O sută de ani mai târziu, în anul 1994, vârstnicul Russell M. Nelson, pe atunci membru al Cvorumului celor Doisprezece Apostoli, a spus: „Evenimentele din acel an istoric au stabilit cercetarea în domeniul istoriei familiei și slujirea în templu ca fiind o singură lucrare în Biserică” („The Spirit of Elijah”, Ensign, nov. 1994, p. 85).", "Dragi frați și surori, Domnul ne încurajează, în calitate de membri ai Bisericii Sale, să păstrăm istoria familiei noastre, să învățăm de la strămoșii noștri și să facem aranjamentele necesare pentru ca ei să primească rânduielile Evangheliei în temple pentru a-i ajuta să progreseze de-a lungul cărării legămintelor, ceea ce îi va binecuvânta cu o familie eternă. Acesta este un obiectiv central al planului Tatălui nostru Ceresc: unirea familiei pentru această viață și pentru eternitate.", "Pentru aceia dintre dumneavoastră care nu vă simțiți capabili să faceți această lucrare, trebuie să știți că nu sunteți singuri. Cu toții ne putem îndrepta către instrumentele pe care Biserica le-a pregătit și care se găsesc în centrele FamilySearch (Căutarea familiei), pe care le-am cunoscut până acum ca centre de istorie a familiei. Aceste centre FamilySearch au fost concepute astfel, încât aproape oricine, cu puțin ajutor, să poată găsi informații despre strămoșii lui și să le poată organiza în mod corespunzător, astfel încât să le poată duce la casa Domnului. Vă rugăm să contactați consultanții în domeniul istoriei familiei din episcopia sau ramura dumneavoastră care vă vor îndruma la fiecare pas.", "Pe măsură ce urmăm îndrumarea profeților și învățăm cum să facem istoria familiei noastre și să înfăptuim rânduielile din templu pentru strămoșii noștri, vom avea parte de o mare bucurie, astfel încât nu vom dori să încetăm să facem aceasta. Spiritul ne va inunda inima, ne va trezi aptitudinile de a face aceasta și ne va îndruma în timp ce căutăm numele strămoșilor noștri. Dar să ne aducem aminte că istoria familiei înseamnă mai mult decât a căuta nume, date și locuri. Înseamnă a uni familii și a simți bucuria care rezultă din faptul de a le oferi rânduielile Evangheliei.", "Îmi place învățătura inspirată a preaiubitului nostru profet, președintele Russell M. Nelson, care a spus: „Templul stă la baza întăririi credinței noastre și tăriei noastre spirituale, deoarece Salvatorul și doctrina Sa sunt însăși inima templului. Tot ce se propovăduiește în templu, prin instrucțiuni și prin Spirit, ne mărește înțelegerea despre Isus Hristos. Rânduielile Sale esențiale ne leagă de El prin legăminte sacre ale preoției. Apoi, când ne ținem legămintele, El ne înzestrează cu puterea Sa vindecătoare și întăritoare” („Templul și temelia dumneavoastră spirituală”, Liahona, nov. 2021, p. 93-94).", "Cu siguranță, munca din templu și de întocmire a istoriei familiei sunt una și aceeași lucrare în Biserică.", "Depun mărturie despre aceste adevăruri. Știu că aceasta este Biserica Domnului Isus Hristos, Salvatorul și Mântuitorul nostru, de care ne aducem aminte și pe care Îl venerăm în această perioadă de Paște. Știu că El ne iubește și că, atunci când ne ținem legămintele și ne punem încrederea în El, El ne înzestrează cu puterea Sa vindecătoare și întăritoare. În numele lui Isus Hristos, amin."]}, {"name": "Isus Hristos este tăria părinților", "verses": ["A fost odată ca niciodată un tată care se pregătea să plece într-o seară la o adunare a episcopatului. Fiica lui în vârstă de patru ani s-a așezat în fața lui, îmbrăcată în pijamale și ținând în mână un exemplar al cărții Povestiri din Cartea lui Mormon.", "Ea a întrebat: „De ce trebuie să mergi la adunare?”.", "El a răspuns: „Pentru că sunt consilier în cadrul episcopatului”.", "„Dar ești tatăl meu!”, a protestat fiica lui.", "El a îngenuncheat în fața ei. „Draga mea”, a spus el, „știu că vrei să-ți citesc și să te ajut să adormi dar, în această seară, trebuie să-l ajut pe episcop”.", "Fiica lui a răspuns: „Episcopul nu are un tată care să-l ajute să adoarmă?”.", "Suntem etern recunoscători pentru nenumărații membri care slujesc cu sârguință în Biserica lui Isus Hristos în fiecare zi. Sacrificiul dumneavoastră este cu adevărat sacru.", "Dar, așa cum pare că a înțeles această fetiță, există ceva la fel de sacru – ceva de neînlocuit – legat de un părinte care îngrijește un copil. Acest lucru reflectă un tipar al cerului. Tatăl nostru din Cer, Părintele nostru Divin, cu siguranță Se bucură când copiii Săi sunt învățați și îngrijiți de părinții lor de pe pământ.", "Părinți, vă mulțumesc pentru tot ce faceți pentru a vă crește copiii. Și, copii, vă mulțumesc pentru tot ce faceți pentru a vă crește părinții, deoarece, așa cum fiecare părinte știe, noi învățăm deseori la fel de mult de la copiii noștri despre credință, speranță și caritate precum ei învață de la noi!", "V-ați gândit vreodată la riscul enorm pe care Tatăl nostru din Cer Și-l asumă de fiecare dată când trimite un copil pe pământ? Aceștia sunt fiii și fiicele Sale de spirit. Ei au potențial nelimitat. Ei sunt destinați să devină ființe glorioase pline de bunătate, har și adevăr. Și, totuși, ei vin pe pământ complet neajutorați, abia putând face altceva în afară de a plânge după ajutor. Peste amintirea timpului petrecut în prezența lui Dumnezeu a fost pus un văl, dar și peste cunoașterea despre cine sunt cu adevărat și cine pot deveni. Ei își formează înțelegerea despre viață, dragoste, Dumnezeu și planul Său ținând cont de ceea ce observă de la oamenii din jurul lor – în special de la părinții lor, care, sincer, încă încearcă să-și dea seama de aceste lucruri ei înșiși.", "Dumnezeu le-a dat părinților „datoria sacră de a-și crește copiii cu dragoste și dreptate, de a satisface nevoile lor fizice și spirituale, de a-i învăța… să respecte poruncile lui Dumnezeu”.", "Acest lucru este suficient să-i țină treji noaptea chiar și pe cei mai buni părinți.", "Mesajul meu către toți părinții este următorul.", "Domnul vă iubește.", "El este cu dumneavoastră.", "El stă alături de dumneavoastră.", "El este tăria dumneavoastră în a vă îndruma copiii să facă alegeri drepte.", "Acceptați acest privilegiu și această responsabilitate cu bucurie și curaj. Nu delegați nimănui această sursă de binecuvântări cerești. Potrivit valorilor și principiilor Evangheliei, dumneavoastră sunteți cei care trebuie să vă îndrumați copilul în detaliile vieții de zi cu zi. Ajutați-vă copii să-și clădească credința în Isus Hristos, să iubească Evanghelia Sa și Biserica Sa și să se pregătească pentru o viață în care să facă alegeri drepte. De fapt, acesta este planul lui Dumnezeu pentru părinți.", "Satana vi se va opune, vă va distrage, va încerca să vă descurajeze.", "Dar fiecare copil a primit lumina lui Hristos, având astfel o legătură directă cu cerul. Și Salvatorul vă va ajuta, vă va îndruma și vă va încuraja. Căutați ajutorul Său. Întrebați-L pe Domnul.", "Tot așa cum Isus Hristos este tăria tinerilor, Isus Hristos este tăria părinților.", "Uneori, ne putem întreba dacă altcineva ar fi mai bine pregătit să-i îndrume și să-i învețe pe copiii noștri. Dar, indiferent de cât de nepotriviți v-ați putea simți, aveți ceva ce vă califică în mod unic pentru aceasta: dragostea pentru copilul dumneavoastră.", "Dragostea unui părinte pentru un copil este una dintre cele mai puternice forțe din univers. Este unul dintre puținele lucruri de pe pământ care pot fi cu adevărat eterne.", "Acum, poate că simțiți că relația dumneavoastră cu copilul dumneavoastră nu e ideală. Aici intervine puterea Salvatorului. El îi vindecă pe cei bolnavi și El poate vindeca relații. El înmulțește pâini și pești și El poate înmulți dragostea și bucuria din căminul dumneavoastră.", "Dragostea pentru copiii dumneavoastră creează un mediu propice predării adevărului și clădirii credinței. Faceți din căminul dumneavoastră o casă a rugăciunii, învățării și credinței; o casă a experiențelor pline de bucurie; un loc al apartenenței; o casă a lui Dumnezeu. Și „rugați-vă la Tatăl cu toată puterea inimii, pentru ca voi să fiți plini de dragostea Lui pe care El a dăruit-o tuturor acelora care Îl urmează cu adevărat pe Fiul Său, Isus Hristos”.", "O altă tărie pe care o aveți ca părinte este ocazia de a fi o influență zilnică și continuă. Colegii, învățătorii și influențatorii media vin și pleacă. Dar dumneavoastră puteți fi cea mai constantă și stabilă influență în viața copilului dumneavoastră.", "Eforturile dumneavoastră pot părea mici în comparație cu glasurile puternice pe care copiii dumneavoastră le aud în lume. Uneori, poate că simțiți că nu faceți prea multe. Dar, amintiți-vă că, „cu mijloace mici, Domnul poate să îndeplinească lucruri mari”. O seară în cămin, o conversație despre Evanghelie sau un exemplu bun nu pot schimba viața copilului dumneavoastră într-o clipă, tot așa cum nici o picătură de ploaie nu poate face ca o plantă să crească imediat. Dar a face lucruri mici și simple cu consecvență, zi după zi, îi va hrăni pe copiii dumneavoastră mult mai bine decât o inundație ocazională.", "Aceasta este calea Domnului. El vă vorbește dumneavoastră și copilului dumneavoastră cu un glas blând, încet, nu cu glasul tunetului. El l-a vindecat pe Naaman nu printr-un „lucru greu”, ci prin simpla acțiune repetată a spălării. Copiii lui Israel s-au bucurat de ospățul cu prepelițe în pustiu, dar ceea ce i-a ținut în viață a fost miracolul mic și simplu reprezentat de mană – pâinea lor zilnică.", "Frați și surori, pâinea zilnică se prepară și se servește cel mai bine acasă. Credința și mărturia sunt cel mai bine stimulate în moduri normale și naturale, cu câte o îmbucătură o dată, în momente mici și simple, în ritmul constant al vieții zilnice.", "Fiecare moment este unul al învățării. Fiecare cuvânt și faptă poate fi un îndrumar pentru a face alegeri.", "Poate că nu veți vedea imediat efectele eforturilor dumneavoastră. Dar nu renunțați. Domnul a spus: „Toate lucrurile vor trebui să se întâmple la timpul lor. De aceea, nu obosiți de a face bine, deoarece voi puneți temelia unei mari lucrări”. Ce lucrare ar putea fi mai măreață decât aceea de a ajuta copiii prețioși ai lui Dumnezeu să învețe cine sunt cu adevărat și să-și clădească credința în Isus Hristos, Evanghelia Sa și Biserica Sa? Isus Hristos va binecuvânta și va înmulți eforturile dumneavoastră consecvente.", "Un alt mod puternic prin care Domnul sprijină părinții este darul revelației personale. Dumnezeu este dornic să reverse Spiritul Său pentru a-i îndruma pe părinți.", "Pe măsură ce rostiți o rugăciune și sunteți receptivi față de Spirit, El vă va avertiza de pericolele ascunse. El vă va dezvălui darurile, punctele forte și îngrijorările nerostite ale copiilor dumneavoastră. Dumnezeu vă va ajuta să-i vedeți pe copiii dumneavoastră așa cum îi vede El – dincolo de înfățișarea lor exterioară și, anume, în inima lor.", "Cu ajutorul lui Dumnezeu, puteți învăța să-i cunoașteți pe copiii dumneavoastră într-un mod pur și ceresc. Vă invit să acceptați oferta lui Dumnezeu de a vă îndruma familia prin revelație personală. Căutați îndrumarea Sa în rugăciunile dumneavoastră.", "Poate că cel mai important ajutor pe care Isus Hristos îl oferă părinților este „o mare schimbare” a inimii. Este un miracol de care fiecare dintre noi are nevoie.", "Imaginați-vă un moment această situație: Sunteți la Biserică, ascultând o cuvântare despre familii. Vorbitorul descrie un cămin perfect și o familie și mai perfectă. Soțul și soția nu se ceartă niciodată. Copiii se opresc din citit din scripturi doar când trebuie să-și facă temele. Și imnul „Iubiți-vă unul pe altul” se aude în fundal. Înainte ca vorbitorul să ajungă la partea în care toți curăță bucuroși baia, vă gândiți deja: „Familia mea nu mai are nicio speranță”.", "Dragi frați și surori, relaxați-vă! Toată congregația se gândește la același lucru! De fapt, toți părinții se îngrijorează că nu sunt suficient de buni.", "Din fericire, există o sursă divină de ajutor pentru părinți. Este Isus Hristos. El este sursa puternicei noastre schimbări a inimii.", "Pe măsură ce vă deschideți inima față de Salvator și învățăturile Sale, El vă va arăta slăbiciunile dumneavoastră. Dacă vă încredeți în Isus Hristos cu inima umilă, El va face ca lucrurile slabe să devină puternice. El este Dumnezeul miracolelor.", "Înseamnă acest lucru că dumneavoastră și membrii familiei dumneavoastră veți fi perfecți? Nu. Dar veți fi mai buni. Prin harul Salvatorului, puțin câte puțin, veți dezvolta mai multe dintre însușirile de care au nevoie părinții: dragoste față de Dumnezeu și copiii Săi, răbdare, altruism, credință în Hristos și curajul de a face alegeri drepte.", "Efortul nostru de a clădi credința în Isus Hristos este concentrat în cămin, concentrat pe persoană. Și este susținut de Biserică. Pe lângă faptul că oferă scripturile sacre și cuvintele profeților, Biserica Salvatorului oferă multe resurse pentru a ajuta părinții și copiii să facă alegeri drepte.", "Pentru întărirea tineretului: îndrumar pentru a face alegeri nu vă oferă o listă cu lucruri pe care să le faceți și lucruri pe care să nu le faceți. Vă învață adevăruri eterne pentru a vă ajuta să faceți alegeri concentrate pe viața și învățăturile lui Isus Hristos. Citiți-o împreună cu copiii dumneavoastră. Permiteți-le să discute despre aceasta. Ajutați-i pentru ca aceste adevăruri eterne și divine să le îndrume alegerile.", "Conferințele FSY sunt o altă resursă minunată. Sper că fiecare tânăr va participa. Invit tinerii adulți necăsătoriți să vină la aceste conferințe în calitate de mentori și consilieri. Invit părinții să clădească pe baza avântului spiritual pe care tinerii lor îl vor aduce acasă de la conferințele FSY.", "Copiii și tinerii din Biserica lui Isus Hristos a Sfinților din Zilele din Urmă au învățători, sfătuitori și mentori. Deseori dumneavoastră apăreți în viața unei persoane tinere într-un moment crucial pentru a clădi și sprijini credința și mărturia. Unii dintre dumneavoastră sunteți adulți necăsătoriți. Unii dintre dumneavoastră nu ați avut copii. Slujirea dumneavoastră plină de bucurie oferită copiilor lui Dumnezeu este sacră în ochii lui Dumnezeu.", "Dragii mei prieteni, dragii mei frați și surori, a clădi credința unui copil este asemănător faptului de a ajuta o floare să crească. Nu puteți trage de tulpină pentru ca aceasta să fie mai înaltă. Nu puteți deschide cu forța un boboc pentru a-l face să înflorească mai repede. Și nu puteți să neglijați floarea și să vă așteptați ca aceasta să crească sau să înflorească spontan.", "Ceea ce puteți și trebuie să faceți pentru generația care se ridică este să le oferiți pământ bogat, hrănitor, cu acces la apă curgătoare cerească. Îndepărtați buruienile și orice ar putea bloca lumina cerească a soarelui. Creați cele mai bune condiții pentru creștere. Permiteți cu răbdare generației care se ridică să facă alegeri inspirate și permiteți-I lui Dumnezeu să facă miracolele Sale. Rezultatul va fi mai frumos și mai uimitor și mai plin de bucurie decât orice altceva ați putea realiza dumneavoastră singuri.", "În planul Tatălui Ceresc, relațiile de familie sunt menite să fie eterne. De aceea, ca părinte, nu puteți renunța niciodată, chiar dacă nu sunteți mândri de cum au decurs lucrurile în trecut.", "Împreună cu Isus Hristos, Învățătorul Tămăduitor și Salvatorul, poate exista întotdeauna un nou început; El oferă întotdeauna speranță.", "Isus Hristos este tăria familiilor.", "Isus Hristos este tăria tinerilor.", "Isus Hristos este tăria părinților.", "Despre aceasta, depun mărturie în numele lui Isus Hristos, amin."]}, {"name": "Cumpătare asemănătoare celei a lui Hristos", "verses": ["Ultima dată când am vorbit în cadrul conferinței generale, ginerele meu Ryan mi-a arătat un comentariu de pe Twitter în care scria: „Serios? Numele lui este Bragg” – care înseamnă „a te lăuda” – „și nu vorbește despre umilință? Ce dezamăgire!”. Din păcate, dezamăgirea continuă.", "Minunatul meu tată a fost unul dintre cei mai buni jucători americani de baschet care a jucat pentru UCLA avându-l ca antrenor pe legendarul John Wooden. Ei au rămas apropiați de-a lungul vieții tatălui meu și, din când în când, antrenorul și doamna Wooden veneau la noi acasă la cină. Era mereu fericit să-mi vorbească despre baschet sau orice altceva la care mă gândeam. Odată, l-am întrebat ce sfat avea pentru mine la începerea ultimului an de liceu. Fiind un învățător înnăscut, a spus: „Tatăl tău mi-a spus că te-ai alăturat Bisericii lui Isus Hristos, așa că știu că ai credință în Domnul. Cu această credință, asigură-te că ești cumpătat în fiecare situație. Fii om bun chiar și în vremuri de încercare”.", "De-a lungul anilor, acea conversație mi-a rămas în minte. Acel sfat de a fi calm, liniștit și stăpânit în toate situațiile, în special în momente de adversitate și presiune, m-a influențat profund. Am putut vedea echipele antrenorului Wooden jucând cumpătat și succesul mare de care au avut parte câștigând 10 campionate naționale.", "Dar, în aceste zile, nu se vorbește prea mult despre cumpătare și se practică și mai puțin în vremuri tulburi și pline de dezbinare. Adesea, când se discută despre sport, se spune că un jucător cumpătat este imperturbabil într-un meci strâns sau că o echipă pierde din cauza lipsei de cumpătare. Dar această calitate minunată depășește cu mult domeniul sportului. Cumpătarea are o aplicabilitate mult mai largă în viață și îi poate binecuvânta pe părinți, conducători, misionari, învățători, cursanți și toți ceilalți care se confruntă cu furtunile vieții.", "Cumpătarea spirituală ne binecuvântează să rămânem calmi și concentrați asupra a ceea ce contează cel mai mult, mai ales când suntem sub presiune. Președintele Hugh B. Brown ne-a învățat: „Credința în Dumnezeu și în triumful suprem al dreptății contribuie la cumpătarea mintală și spirituală în fața dificultăților”.", "Președintele Russell M. Nelson este un exemplu minunat de cumpătare spirituală. Odată, în timp ce pe atunci domnul doctor Nelson efectua o operație de bypass aortocoronarian cvadruplu, tensiunea pacientului a scăzut brusc. Doctorul Nelson a evaluat cu calm situația și și-a dat seama că o clemă fusese scoasă din greșeală de unul dintre membrii echipei. A fost înlocuită imediat iar doctorul Nelson l-a alinat pe membrul echipei spunând: „Tot te iubesc”. Apoi, a adăugat glumind: „Uneori te iubesc mai mult decât alteori!”. El a arătat cum trebuie gestionată o urgență – având cumpătare, fiind concentrați numai asupra a ceea ce contează cel mai mult – rezolvarea urgenței. Președintele Nelson a spus: „Este o chestiune de autodisciplină extremă. Reacția ta firească este: «Scoateți-mă din joc, domnule antrenor! Vreau să merg acasă». Dar, desigur, nu poți. Viața cuiva depinde în totalitate de întreaga echipă chirurgicală. Așadar, trebuie să fiți mai calmi, relaxați și senini ca niciodată”.", "Desigur, Salvatorul este exemplul suprem de cumpătare.", "În Grădina Ghetsimani, într-o agonie inimaginabilă, pe măsură ce „El transpira ca și cum ar fi fost cu picături mari de sânge”, El a dat exemplu de cumpătare divină cu afirmația simplă, dar măreață: „Facă-se nu voia Mea, ci a Ta”. Sub presiunea imensă de a face posibilă salvarea întregii omeniri, Isus a îndeplinit trei condiții importante care ne ajută să înțelegem măreața Sa cumpătare. În primul rând, El a știut cine este și a fost fidel misiunii Sale divine. Apoi, El a știut că exista un mare plan al fericirii. Și, în cele din urmă, El a știut că, prin ispășirea Sa infinită, toți cei care se înjugă cu credință alături de El făcând și ținând legăminte sacre, primite prin rânduielile preoției, vor fi salvați, așa cum ne-a învățat atât de frumos vârstnicul Dale G. Renlund astăzi.", "Pentru a sublinia diferența dintre a pierde și a menține cumpătarea, gândiți-vă la ce s-a întâmplat când Hristos și apostolii Săi au părăsit Grădina Ghetsimani. Când s-au confruntat cu ostașii care căutau să-L aresteze pe Isus, reacția lui Petru a fost de a-și pierde cumpătarea și de a se repezi cu violență tăindu-i urechea slujitorului marelui preot, Malhu. Pe de altă parte, reacția lui Isus Hristos a fost aceea de a-Și păstra cumpătarea și de a aduce liniște într-o situație tensionată vindecându-l pe Malhu.", "Și, aceia dintre noi care întâmpină dificultăți în a-și păstra cumpătarea și, poate, a căror descurajare crește, gândiți-vă la restul povestirii despre Petru. La scurt timp după acest incident și după suferința cauzată de negarea asocierii sale cu Hristos, Petru a stat în fața acelorași conducători religioși care L-au condamnat pe Salvator și, cu mare cumpătare, în timpul unui interogatoriu intens, el a depus mărturie elocventă despre divinitatea lui Isus Hristos.", "Să ne gândim la elemente ale cumpătării asemănătoare celei a lui Hristos. Pentru început, a ști cine suntem și a fi fideli identității noastre divine ne aduce calm. Cumpătarea asemănătoare celei a lui Hristos necesită să evităm să ne comparăm cu alții sau să pretindem că suntem cine nu suntem. Joseph Smith ne-a învățat: „Dacă oamenii nu înțeleg caracterul lui Dumnezeu, ei nu se înțeleg pe ei înșiși”. Pur și simplu nu este posibil să avem cumpătare divină fără să știm că suntem fii divini și fiice divine ai unui Tată Ceresc iubitor.", "În cuvântarea sa „Alegeri pentru eternitate”, președintele Nelson ne-a învățat aceste adevăruri eterne despre cine suntem: suntem copii ai lui Dumnezeu, suntem copii ai legământului și suntem ucenici ai lui Hristos. Apoi, dânsul a promis „Pe măsură ce îmbrățișați aceste adevăruri, Tatăl nostru Ceresc vă va ajuta să vă atingeți obiectivul suprem de a trăi etern în prezența Sa sfântă”. Noi suntem, cu adevărat, ființe spirituale divine care trăiesc experiența vieții muritoare. A ști cine suntem și a fi fideli acelei identități divine sunt temelia dezvoltării unei cumpătări asemănătoare celei a lui Hristos.", "Apoi, faptul de a ne aminti că există un plan măreț dă naștere curajului și cumpătării în situațiile cu încercări. Nefi a putut să se ducă și să facă așa cum a poruncit Domnul „neștiind dinainte” lucrurile pe care trebuia să le facă, pentru că știa că va fi condus de Spirit pentru a îndeplini planul etern al unui Tată Ceresc iubitor. Cumpătarea apare atunci când vedem lucrurile dintr-o perspectivă eternă. Domnul i-a sfătuit pe ucenicii Săi: „Ridicați-vă ochii” și „lăsați solemnitatea eternității să rămână în mințile voastre”. Încadrând perioadele de încercare într-un plan etern, presiunea devine un privilegiu de a iubi, sluji, propovădui și binecuvânta. O perspectivă eternă face posibilă cumpătarea asemănătoare celei a lui Hristos.", "Și, în cele din urmă, puterea care întărește a lui Hristos, făcută posibilă prin sacrificiul Său ispășitor, ne dă tăria de a îndura și a birui. Datorită lui Isus Hristos, putem face legământ cu Dumnezeu și putem fi întăriți în ținerea acestui legământ. Putem fi legați de Salvator cu bucurie și liniște, indiferent de circumstanțele noastre temporale. Capitolul 7 din Alma ne învață într-un mod minunat despre puterea care întărește a lui Hristos. Pe lângă faptul că ne mântuiește de păcat, Salvatorul ne poate întări în slăbiciunile, temerile și încercările noastre din această viață.", "Când ne concentrăm asupra lui Hristos, putem să alungăm temerile, așa cum a făcut poporul lui Alma în Helam. Pe măsură ce o armată amenințătoare se aduna, acei ucenici credincioși ai lui Hristos au dat dovadă de cumpătare. Vârstnicul David A. Bednar ne-a învățat: „Alma i-a sfătuit pe credincioși să-și amintească de Domnul și de eliberarea pe care numai El putea să o reverse asupra lor (vedeți 2 Nefi 2:8). Și cunoașterea despre grija atentă și protectoare a Salvatorului le-a permis oamenilor să-și alunge temerile”. Acesta este un exemplu de cumpătare.", "Noe ne-a învățat multe despre răbdarea din timpul unei furtuni, dar Salvatorul, cel mai mare învățător, ne-a învățat cum să supraviețuim unei furtuni. El este Omul măreț în furtună. După o zi lungă de propovăduire alături de apostolii Săi, Salvatorul a avut nevoie de odihnă și a sugerat să treacă cu corabia de cealaltă parte a Mării Galileii. În timp ce Salvatorul Se odihnea, s-a iscat o furtună puternică. În timp ce vântul și valurile amenințau să scufunde corabia, apostolii au început să se teamă pentru viața lor. Și aduceți-vă aminte că unii dintre acei apostoli erau pescari care cunoșteau foarte bine furtunile de pe acea mare! Totuși, îngrijorați, ei L-au trezit pe Domnul și L-au întrebat: „[Doamne], nu-Ți pasă că pierim?”. Apoi, având o cumpătare exemplară, Salvatorul „S-a sculat, a certat vântul, și a zis mării: «Taci! Fără gură!» Vântul a stat, și s-a făcut… liniște mare”.", "Și, apoi, le-a predat apostolilor Săi o lecție importantă despre cumpătare. El a întrebat: „Pentru ce sunteți așa de fricoși? Tot n-aveți credință?”. El le aducea aminte că El este Salvatorul lumii și că a fost trimis de Tatăl să realizeze nemurirea și viața eternă a copiilor lui Dumnezeu. Cu siguranță, Fiul lui Dumnezeu nu avea să piară pe o corabie. El a fost un exemplu de cumpătare divină, deoarece știa despre divinitatea Sa și știa că exista un plan al salvării și exaltării și că ispășirea Sa avea să fie esențială pentru succesul etern al acelui plan.", "Prin Hristos și ispășirea Sa vin în viața noastră toate lucrurile bune. Când ne aducem aminte cine suntem, știind că există un plan divin al milei și primind curaj din tăria Domnului, putem face toate lucrurile. Vom găsi liniște. Vom fi femei bune și bărbați buni în orice furtună.", "Fie ca noi să căutăm binecuvântările unei cumpătări asemănătoare celei a lui Hristos, nu doar pentru a ne ajuta pe noi înșine în perioadele de încercare, ci și pentru a-i binecuvânta pe alții și a-i ajuta să treacă peste furtunile din viața lor. În acest ajun al Duminicii Floriilor, depun mărturie, cu bucurie, despre Isus Hristos. El a înviat. Depun mărturie despre pacea, calmul și cumpătarea cerească pe care doar El le aduce în viața noastră și fac aceasta în numele Său sfânt, Isus Hristos, amin."]}, {"name": "Concentrați-vă asupra lui Isus Hristos", "verses": ["Tatăl meu obișnuia să-mi spună: „Nu te concentra atât de intens asupra problemelor tale, încât să nu mai poți vedea soluția”.", "Depun mărturie că Domnul Isus Hristos este soluția chiar și la problemele noastre cele mai dificile. În mod concret, El a biruit patru probleme cu care se confruntă fiecare dintre noi și pe care niciunul dintre noi nu le poate rezolva singur.", "Prima problemă este moartea fizică. Putem încerca s-o întârziem sau s-o ignorăm, dar nu putem s-o biruim singuri. Dar, Isus Hristos a biruit moartea pentru noi și, drept urmare, noi, toți, vom fi înviați într-o bună zi.", "A doua problemă include necazurile, experiențele dificile, tristețea, durerea și nedreptatea acestei lumi. Isus Hristos a biruit toate acestea. Într-o zi, celor care se străduiesc să-L urmeze, El le „va șterge orice lacrimă” și va îndrepta din nou lucrurile. Între timp, El ne poate întări pentru a trece prin încercările noastre cu încredere, curaj și pace.", "A treia problemă este moartea spirituală rezultată din păcat. Isus Hristos a biruit această problemă luând asupra Sa „pedeapsa, care ne dă pacea”. Datorită sacrificiului Său ispășitor, putem fi eliberați de consecințele păcatelor noastre dacă avem credință în Salvator, ne pocăim sincer, acceptăm legământul pe care Tatăl ni-l oferă prin rânduielile esențiale, cum ar fi botezul, și îndurăm până la sfârșit.", "A patra problemă este firea noastră limitată, imperfectă. Isus Hristos are soluția și la această problemă. El nu ne șterge, pur și simplu, greșelile și ne face din nou inocenți. El poate produce „o schimbare mare în… inimile noastre, pentru că nu mai avem înclinare să facem rău, ci să facem bine neîncetat”. Noi putem fi făcuți perfecți prin harul lui Hristos și, într-o zi, să devenim ca El..", "Din nefericire, de prea multe ori ne concentrăm atât de mult asupra problemelor noastre, încât ne pierdem concentrarea asupra soluției: Salvatorul nostru, Isus Hristos. Cum evităm această greșeală? Cred că răspunsul se găsește în legămintele pe care suntem invitați să le facem cu El și cu Tatăl nostru din Cer.", "Legămintele noastre ne ajută să ne concentrăm atenția, gândurile și faptele asupra lui Hristos. Pe măsură ce „[ne lipim] de legămintele pe care [le-am] făcut”, putem să identificăm mai ușor „lucrurile acestei lumi”, pe care trebuie să „[le lăsăm] la o parte” și „lucrurile unei lumi mai bune”, pe care trebuie să le căutăm cu sârguință.", "Aceasta este ceea ce a făcut poporul lui Amon din Cartea lui Mormon. Pe măsură ce au învățat despre Isus Hristos și au început să-și concentreze viața asupra Sa, ei și-au dat seama că trebuiau să-și îngroape armele de război și să devină perfect cinstiți și „deosebiți pentru zelul lor față de Dumnezeu”.", "Ținerea legămintelor ne face să căutăm orice lucru care invită influența Spiritului și să respingem orice lucru care îndepărtează această influență – „deoarece știm că, dacă noi putem fi demni de prezența Duhului Sfânt, putem fi, de asemenea, demni de a trăi în prezența Tatălui Ceresc și a Fiului Său, Isus Hristos”. Aceasta poate însemna că trebuie să ne schimbăm vocabularul folosind cuvinte mai amabile. Ar putea însemna înlocuirea obiceiurilor spirituale nesănătoase cu obiceiuri noi care ne întăresc relația cu Domnul, cum ar fi rugăciunea zilnică și studiul zilnic din scripturi, în mod individual și cu familia noastră.", "Președintele Russell M. Nelson a spus: „Fiecare persoană care face legăminte în bazinul de botez și în temple – și le ține– are acces sporit la puterea lui Isus Hristos…", "Răsplata pentru ținerea legămintelor cu Dumnezeu este puterea cerească – puterea care ne întărește pentru a rezista mai bine în fața încercărilor, ispitelor și suferințelor”.", "Reînnoirea legămintelor noastre în timpul împărtășaniei, în fiecare duminică, este o ocazie minunată de a ne cerceta și a ne concentra din nou viața asupra lui Isus Hristos. Luând din împărtășanie, declarăm că „[ne amintim] totdeauna de El”. Cuvântul totdeauna este foarte important. El extinde influența Salvatorului în fiecare parte a vieții noastre. Nu ne amintim de El doar la biserică sau doar în timpul rugăciunilor noastre de dimineața sau doar când suntem la necaz și avem nevoie de ceva.", "Da, uneori suntem distrași. Uităm. Ne pierdem concentrarea. Dar reînnoirea legămintelor noastre înseamnă că dorim să ne amintim întotdeauna de Salvator, că vom încerca să facem acest lucru de-a lungul săptămânii și că ne vom lua din nou angajamentul și ne vom concentra din nou asupra Sa la masa de împărtășanie săptămâna viitoare.", "În mod clar, concentrarea asupra lui Isus Hristos trebuie să fie mai mult decât o activitate la biserică, duminica. Când președintele Nelson a prezentat Vino și urmează-Mă în anul 2018, a spus: „Este timpul pentru o biserică concentrată asupra căminului”. Dânsul a spus că trebuie să ne „[transformăm] căminul într-un sanctuar al credinței” și „într-un centru de învățare a Evangheliei”. Și ne-a făcut patru promisiuni minunate dacă vom face astfel.", "Prima promisiune. „Zilele dumneavoastră de sabat vor deveni, cu adevărat, o desfătare.” Vor deveni o zi în care ne vom apropia mai mult de Salvatorul nostru. După cum a spus o tânără din Peru, „ziua Domnului este ziua în care primesc cele mai multe răspunsuri de la Domnul”.", "A doua promisiune. „Copiii dumneavoastră vor fi entuziasmați să-și însușească învățăturile Salvatorului și să trăiască în conformitate cu acestea.” De aceea, „vorbim despre Hristos, ne bucurăm în Hristos, predicăm despre Hristos… pentru ca să știe copiii noștri la ce sursă să se uite pentru iertarea păcatelor lor”.", "Facem aceste lucruri pentru ca, într-o zi, când fiul nostru se duce la muncă sau în excursie în munți sau să vâneze animale sălbatice în păduri, cum a făcut Enos, să-și poată aduce aminte ce l-am învățat despre Hristos și despre bucuria de a trăi conform Evangheliei. Și cine știe? Poate că aceasta va fi ziua în care el va simți, în sfârșit, foamea spirituală care să-l întoarcă spre Isus Hristos, ca el să poată auzi glasul Domnului spunându-i: „Păcatele tale îți sunt iertate, iar tu vei fi binecuvântat”.", "A treia promisiune. „Influența dușmanului în viața și căminul dumneavoastră va scădea.” De ce? Deoarece, cu cât ne concentrăm mai mult asupra lui Isus Hristos, cu atât mai mult păcatul își pierde farmecul. Când căminele noastre sunt pline de lumina Salvatorului, acolo este tot mai puțin loc pentru întunericul dușmanului.", "A patra promisiune. „Schimbările din familia dumneavoastră vor fi semnificative și continue.” De ce? Deoarece schimbarea pe care o aduce Isus Hristos este „o mare schimbare”. El ne schimbă firea; noi devenim „ființe noi”. Devenim, treptat, mai asemănători Salvatorului, plini de dragostea Sa pură față de toții copiii lui Dumnezeu.", "Cine nu dorește ca aceste promisiuni să se îndeplinească în viața sa și în familia sa? Ce trebuie să facem pentru a le obține? Răspunsul este să ne transformăm căminul într-un sanctuar al credinței și într-un centru de învățare a Evangheliei. Și cum facem acest lucru? Concentrându-ne asupra Tatălui Ceresc și asupra lui Isus Hristos, făcând ca Ei să fie centrul vieții noastre de familie, cea mai importantă influență în căminul nostru.", "Vă pot sugera să începeți făcând din cuvintele lui Hristos, care se găsesc în scripturi, o parte zilnică a vieții dumneavoastră? Nu există un mod perfect de a studia din scripturi. Pot fi 5 sau 10 minute în fiecare zi – sau mai mult, dacă puteți. Poate fi un capitol sau câteva versete în fiecare zi. Unele familii preferă să studieze dimineața, înainte de a pleca la școală sau la muncă. Altele preferă să citească seara, înainte de culcare. Unele cupluri tinere mi-au spus că studiază individual pe drum către muncă și, apoi, își împărtășesc cunoștințe unul altuia prin mesaje text, astfel încât părerile și discuțiile lor sunt consemnate.", "Vino și urmează-Mă oferă multe sugestii de activități și resurse care pot ajuta persoanele și familiile să învețe principii ale Evangheliei din scripturi. Prezentările video cu subiecte din Biblie și Cartea lui Mormon pot fi, de asemenea, instrumente prețioase pentru a face scripturile mai accesibile familiei dumneavoastră. Tinerii și copiii sunt adesea inspirați de povestirile memorabile din scripturi. Aceste povestiri, alături de principiile Evangheliei pe care le predau, vă vor ajuta copiii, asemenea unor prieteni de încredere, când vor avea nevoie de exemple bune de slujire, virtute, supunere, răbdare, perseverență, revelație personală, caritate, umilință și credință în Isus Hristos. Cu timpul, consecvența dumneavoastră în a vă ospăta din cuvântul lui Dumnezeu vă va ajuta copiii să se apropie mai mult și mai mult de Salvator. Vor ajunge să-L cunoască așa cum nu au făcut-o niciodată.", "Domnul Isus Hristos trăiește astăzi. El poate fi o prezență activă, zilnică în viața noastră. El este soluția la problemele noastre, dar trebuie să ne ridicăm ochii și privirea pentru a-L vedea. El a spus: „Întoarce-te către Mine în fiecare gând; nu te îndoi, nu te teme”. Pe măsură ce ne concentrăm asupra Sa și asupra Tatălui nostru din Cer, facem legăminte cu Ei și le ținem și facem ca Ei să fie cea mai importantă influență în căminul și familia noastră, vom deveni felul de oameni pe care președintele Nelson și i-a imaginat: „[Un] popor care este capabil, pregătit și demn să-L primească pe Domnul când va veni din nou; un popor care L-a ales deja pe Isus Hristos și nu a ales această lume decăzută; un popor care s-a bucurat de libertatea sa de a alege să trăiască potrivit legilor superioare, mai sfinte ale lui Isus Hristos”. În numele lui Isus Hristos, amin."]}, {"name": "Am fost iertat cu adevărat?", "verses": ["Cu câțiva ani în urmă, sora Nattress și cu mine ne-am mutat în Idaho, unde am început o nouă afacere. Petreceam zile și nopți lungi la birou. Din fericire, locuiam la doar câteva străzi distanță de locul de muncă. În fiecare săptămână, Shawna și cele trei fiice ale noastre – toate mai mici de șase ani – veneau la birou pentru a lua prânzul împreună.", "Într-o astfel de zi, după prânzul nostru în familie, am observat că fiica noastră în vârstă de cinci ani, Michelle, îmi lăsase un mesaj personal, scris pe un bilețel și lipit de telefonul meu de la birou.", "Pe bilețel scria simplu: „Tati, amintește-ți să mă iubești. Cu dragoste, Michelle”. Acesta a fost un memento puternic pentru un tată tânăr despre acele lucruri care contează cel mai mult.", "Frați și surori, depun mărturie că Tatăl nostru Ceresc Își aduce aminte întotdeauna de noi și că El ne iubește într-un mod perfect. Întrebarea mea este: Noi ne aducem aminte de El? Și Îl iubim?", "Cu ani în urmă, am slujit în calitate de conducător local al Bisericii. Unul dintre tinerii noștri băieți, Danny, era remarcabil din toate punctele de vedere. Era supus, amabil, bun și avea o inimă mare. Cu toate acestea, când a absolvit liceul, a început să se asocieze cu o gașcă periculoasă. A început să ia droguri, mai exact metamfetamină, și a coborât pe panta alunecoasă a dependenței și distrugerii. Nu după mult timp, înfățișarea lui s-a schimbat complet. Era greu de recunoscut. Cea mai importantă schimbare era în ochii lui – lumina din ochii lui se stinsese. Am încercat de mai multe ori să vorbesc cu el, dar a fost în zadar. Nu era interesat.", "A fost greu să-l văd pe acest tânăr incredibil suferind și trăind o viață care nu era a lui! El era capabil de mult mai mult.", "Apoi, într-o zi, miracolul său a început.", "A participat la o adunare de împărtășanie în care fratele lui mai mic și-a împărtășit mărturia înainte de a pleca în misiune. În timpul adunării, Danny a simțit ceva ce nu mai simțise de mult. El a simțit dragostea Domnului. A avut, în sfârșit, speranță.", "Deși avea dorința să se schimbe, schimbarea a fost grea pentru Danny. Dependențele lui și vinovăția care-l însoțeau erau aproape mai mult decât putea îndura.", "Într-o după-amiază, în timp ce eram afară și tundeam gazonul, Danny a venit neanunțat cu mașina lui. Trecea printr-un chin cumplit. Am oprit mașina de tuns iarba și ne-am așezat împreună în umbra verandei. Acela a fost momentul în care și-a împărtășit sentimentele inimii. Dorea, cu adevărat, să se întoarcă. Totuși, abandonarea dependențelor sale și a stilului său de viață era extrem de dificilă. Pe lângă aceasta, se simțea foarte vinovat, foarte rușinat din cauza căderii lui atât de mari. El a întrebat: „Chiar pot fi iertat? Chiar există o cale de întoarcere?”.", "După ce și-a descărcat aceste îngrijorări din inimă, am citit împreună Alma capitolul 36:", "„Da, mi-am adus aminte de toate păcatele și nedreptățile mele…", "Da… simplul gând al venirii în prezența Dumnezeului meu mi-a sfâșiat sufletul cu o groază de negrăit” (versetele 13-14).", "După acele versete, Danny a spus: „Exact așa mă simt!”.", "Noi am continuat:", "„În timp ce eram chinuit de aducerea aminte a păcatelor mele cele multe, iată, de asemenea, mi-am amintit că am auzit profeția tatălui meu către popor în legătură cu venirea unui Isus Hristos, un Fiu al lui Dumnezeu, ca să ispășească pentru păcatele lumii…", "Și o, ce bucurie și ce minunată lumină am văzut eu” (versetele 17, 20).", "Când am citit aceste fragmente, au început să curgă lacrimi. Bucuria lui Alma era bucuria pe care el o căuta!", "Am discutat despre Alma, care fusese deosebit de ticălos. Cu toate acestea, odată ce s-a pocăit, el nu a mai privit niciodată înapoi. El a devenit un ucenic devotat al lui Isus Hristos. A devenit profet! Danny a făcut ochii mari. „Profet?”, a spus el.", "Eu am răspuns simplu: „Da, profet. Nu pun presiune pe tine!”.", "Am discutat că, deși păcatele sale nu se ridică la nivelul celor ale lui Alma, aceeași promisiune de iertare completă și perfectă este făcută tuturor – în și prin ispășirea infinită a lui Isus Hristos.", "Danny înțelegea acum. Știa ce trebuia să facă: trebuia să-și înceapă călătoria punându-și încrederea în Domnul și iertându-se pe sine!", "Schimbarea măreață din inima lui Danny n-a fost altceva decât un miracol. Cu timpul, înfățișarea lui s-a schimbat și strălucirea din ochii lui a revenit. A devenit demn să intre în templu! În sfârșit, el s-a întors!", "După mai multe luni, l-am întrebat pe Danny dacă dorea să trimită o cerere pentru a sluji în misiune cu timp deplin. Răspunsul lui a fost unul șocant și uimitor.", "El a spus: „Mi-ar plăcea să slujesc în misiune, dar știți unde am fost și lucrurile pe care le-am făcut! Am crezut că nu aș avea cum”.", "I-am răspuns: „S-ar putea să ai dreptate. Cu toate acestea, nu ne împiedică nimic să facem o cerere. Dacă ești scutit, cel puțin vei ști că ți-ai exprimat dorința sinceră de a-I sluji Domnului”. Ochii lui s-au luminat. Era încântat de această idee. Pentru el, șansele erau mici, dar era un risc pe care dorea să și-l asume.", "După câteva săptămâni, spre surprinderea lui, un alt miracol a avut loc. Danny a primit o chemare de a sluji în misiune cu timp deplin.", "La câteva luni după ce Danny a ajuns în câmpul misiunii, am primit un apel telefonic. Președintele său a spus simplu: „Ce este cu acest tânăr? Este cel mai bun misionar pe care l-am văzut vreodată!”. Acest președinte îl primise pe Alma cel Tânăr din zilele noastre.", "După doi ani, Danny s-a întors acasă cu onoare, după ce-I slujise Domnului cu toată inima, puterea, mintea și tăria lui.", "După cuvântarea rostită în adunarea de împărtășanie despre misiunea lui, m-am întors acasă și am auzit că cineva bate la ușa din față. Era Danny care avea lacrimi de fericire în ochi. El a spus: „Putem vorbi un minut?”. Ne-am dus afară pe aceeași treaptă a verandei.", "El a spus: „Președinte, credeți că am fost iertat cu adevărat?”.", "Acum, lacrimile mele au început să curgă odată cu ale lui. În fața mea stătea un ucenic devotat al lui Isus Hristos, care dăduse totul pentru a propovădui și a depune mărturie despre Salvator. El era întruchiparea puterii vindecătoare și întăritoare a ispășirii Salvatorului.", "Am spus: „Danny! Te-ai uitat în oglindă? Ți-ai văzut ochii? Ești plin de lumină și radiezi de Spiritul Domnului. Bineînțeles că ai fost iertat! Ești extraordinar! Ceea ce trebuie să faci acum este să mergi înainte cu viața ta. Nu privi înapoi! Privește înainte cu credință spre următoarea rânduială”.", "Miracolul lui Danny continuă și astăzi. El s-a căsătorit în templu și s-a dus din nou la școală, unde a obținut o diplomă de masterat. Continuă să-I slujească Domnului cu onoare și demnitate în chemările sale. Mai important, el a devenit un soț incredibil și un tată credincios. Este un ucenic devotat al lui Isus Hristos.", "Președintele Russell M. Nelson ne-a învățat: „Fără ispășirea infinită a [Salvatorului], toată omenirea ar fi fost pierdută iremediabil”. Pentru Domnul, Danny nu a fost pierdut și nici noi nu suntem. El stă la ușă pentru a ne ridica, a ne întări și a ne ierta. El Își aduce aminte întotdeauna să ne iubească!", "O dovadă incredibilă a dragostei Salvatorului pentru copiii lui Dumnezeu este consemnată în Cartea lui Mormon: „Atunci când Isus a vorbit astfel, El iarăși Și-a aruncat privirea în jur prin mulțime și a văzut că ei erau în lacrimi și priveau fix către El ca și cum ar fi vrut să-L roage pe El să stea puțin mai mult cu ei” (3 Nefi 17:5).", "Salvatorul petrecuse deja o zi întreagă slujindu-le oamenilor. Cu toate acestea, El mai avea multe de făcut – trebuia să viziteze celelalte oi ale Sale; trebuia să Se ducă la Tatăl Său.", "În pofida acestor obligații, El a văzut că oamenii doreau ca El să mai zăbovească puțin. Apoi, cu inima Salvatorului plină de compasiune, a avut loc unul dintre cele mai mari miracole din istorie.", "El a stat.", "I-a binecuvântat.", "Le-a slujit copiilor lor unul câte unul.", "S-a rugat pentru ei; a plâns cu ei.", "Și i-a vindecat. (Vedeți 3 Nefi 17.)", "Promisiunea Sa este eternă: El ne va vindeca.", "Cei care v-ați îndepărtat de cărarea legămintelor, vă rog să știți că există întotdeauna speranță, există întotdeauna vindecare și există întotdeauna o cale de întoarcere.", "Mesajul Său etern de speranță este leacul vindecător pentru toți cei care trăiesc într-o lume tulburată. Salvatorul a spus: „Eu sunt calea, adevărul și viața” (Ioan 14:6).", "Frați și surori, să ne aducem aminte să-L căutăm, să-L iubim și să ne amintim întotdeauna de El!", "Depun mărturie că Dumnezeu trăiește și că ne iubește. De asemenea, depun mărturie că Isus Hristos este Salvatorul și Mântuitorul lumii. El este mărețul vindecător. Știu că Mântuitorul meu trăiește! În numele lui Isus Hristos, amin."]}, {"name": "Domnul Isus Hristos ne învață să păstorim", "verses": ["Domnul Isus Hristos a spus:", "„Eu sunt Păstorul cel bun. Păstorul cel bun își dă viața pentru oi…", "așa cum Mă cunoaște pe Mine Tatăl, și cum cunosc Eu pe Tatăl; și Eu Îmi dau viața pentru oile Mele”.", "În versiunea în limba greacă a acestor versete, cuvântul care s-a tradus bun înseamnă, de asemenea, „frumos, magnific”. Așadar, astăzi, doresc să vorbesc despre Păstorul cel Bun, Păstorul cel Frumos, Păstorul Magnific, chiar Isus Hristos.", "În Noul Testament, El este numit „Marele Păstor”, „Păstorul cel Mare” și „Păstorul și Episcopul sufletelor [noastre]”.", "În Vechiul Testament, Isaia a scris că „El Își va paște turma ca un Păstor”.", "În Cartea lui Mormon, El este numit „Păstorul cel Bun” și „[Păstorul] cel Mare și Adevărat”.", "În Doctrină și legăminte, El declară: „De aceea, Eu sunt în mijlocul vostru și Eu sunt Păstorul cel Bun”.", "În zilele noastre, președintele Russell M. Nelson a declarat: „Păstorul cel Bun îngrijește cu dragoste toate oile din turma Sa și noi suntem ajutoarele Sale credincioase. Este privilegiul nostru să ducem dragostea Sa și dragostea noastră, la prietenii și semenii noștri – hrănindu-i, veghindu-i și îngrijindu-i – așa cum Salvatorul ar dori să facem”.", "Recent, președintele Nelson a spus: „O caracteristică a Bisericii adevărate și vii a Domnului va fi mereu efortul organizat și îndrumat de a [păstori fiecare] copil în parte al lui Dumnezeu și [pe familia sa]. Deoarece este Biserica Sa, noi, în calitate de slujitori ai Săi, vom [păstori pe fiecare] în mod individual, la fel cum a făcut El. Vom [păstori] în numele Său, cu puterea și autoritatea Sa și cu dragostea Sa blândă”.", "În timp ce fariseii și cărturarii cârteau împotriva Domnului spunând: „Omul acesta primește pe păcătoși, și mănâncă cu ei”, El a răspuns spunând trei povestiri frumoase, pe care le cunoaștem drept pilda oii rătăcite, pilda monedei pierdute și pilda fiului risipitor.", "Este interesant de observat că, atunci când Luca, evanghelistul, prezintă aceste trei povestiri, el folosește cuvântul pildă la singular, nu la plural. Se pare că Domnul ne învață această lecție unică prin trei povestiri – povestiri care prezintă numere diferite: 100 de oi, 10 monede și 2 fii.", "Cu toate acestea, numărul important în fiecare dintre aceste povestiri este numărul unu. Și, o lecție pe care o putem învăța în legătură cu acest număr este că puteți fi un ajutor de păstor pentru 100 de vârstnici și de potențiali vârstnici în cvorumul dumneavoastră al vârstnicilor sau o sfătuitoare pentru 10 tinere fete sau o învățătoare pentru 2 copii de la Societatea Primară, dar, întotdeauna, întotdeauna trebuie să-i păstoriți, să-i îngrijiți și să-i iubiți unul câte unul, individual. Nu spuneți niciodată: „Ce oaie nesăbuită” sau „La urma urmei, chiar nu am nevoie de moneda aceea” sau „Ce fiu rebel este el”. Dacă dumneavoastră și cu mine avem cu noi „dragostea pură a lui Hristos”, noi, asemenea omului din povestirea cu oaia pierdută, vom lăsa „pe celelalte nouăzeci și nouă… și [ne vom] duce după cea pierdută, până [… până… până] când o [găsim]”. Sau ca femeia din povestirea cu moneda pierdută, vom „aprinde o lumină, [vom mătura] casa și [vom căuta] cu băgare de seamă […cu băgare de seamă] până […până… până] când o [vom găsi]”. Dacă avem cu noi „dragostea pură a lui Hristos”, vom urma exemplul tatălui din pilda fiului risipitor, care, atunci când fiul „era încă departe… l-a văzut, și i s-a făcut milă de el, a alergat de a căzut pe grumazul lui, și l-a sărutat mult”.", "Putem simți noi urgența din inima omului care a pierdut doar o oaie? Sau urgența din inima femeii care a pierdut doar o monedă? Sau dragostea și compasiunea de nedescris din inima tatălui fiului risipitor?", "Soția mea, Maria Isabel, și cu mine am slujit în America Centrală, locuind în orașul Guatemala. Acolo, eu am avut ocazia de o cunoaște pe Julia, o membră credincioasă a Bisericii. Am simțit îndemnul s-o întreb despre familia ei. Mama ei a murit de cancer în anul 2011. Tatăl ei fusese un conducător credincios în țărușul său slujind mulți ani în calitate de episcop și consilier al președintelui său de țăruș. El a fost un adevărat ajutor de păstor pentru Domnul. Julia mi-a spus despre eforturile lui neobosite de a vizita, păstori și sluji. El se bucura cu adevărat să hrănească și să îngrijească prețioasele oi ale Domnului. El s-a recăsătorit și a rămas activ în Biserică.", "Câțiva ani mai târziu, a trecut prin divorț și acum, din nou, trebuia să participe singur la adunările bisericii. El nu s-a simțit în largul său și, de asemenea, a simțit că unii oameni îl criticau din cauza divorțului. A încetat să se ducă la biserică, deoarece un spirit negativ i-a umplut inima.", "Julia a vorbit foarte frumos despre acest minunat ajutor de păstor, care a fost un om truditor, iubitor și plin de compasiune. Îmi amintesc foarte bine că m-a cuprins un sentiment de urgență în timp ce ea mi-l descria. Doream să fac ceva pentru acel om, un om care făcuse atât de multe pentru atât de mulți oameni în acei ani.", "Ea mi-a dat numărul lui de telefon și am început să-l sun, sperând să am ocazia de a-l întâlni personal. După mai multe săptămâni și multe, multe apeluri telefonice fără succes, într-o zi a răspuns, în sfârșit, la telefon.", "I-am spus că o întâlnisem pe Julia, fiica lui, și că eram impresionat de modul în care slujise, păstorise și iubise prețioasele oi ale Domnului atât de mulți ani. El nu se aștepta la un comentariu ca acesta. I-am spus că doream cu adevărat să-l întâlnesc față în față. El a întrebat care era scopul meu pentru care-i propuneam o astfel de întâlnire. Am răspuns: „Doresc cu adevărat să-l întâlnesc pe tatăl unei doamne atât de minunate”. Apoi, pentru câteva secunde a fost liniște la telefon – câteva secunde care mi s-au părut o eternitate. El a spus pur și simplu: „Când și unde?”.", "În ziua în care l-am întâlnit, l-am invitat să-mi împărtășească unele dintre experiențele sale avute când vizita și păstorea prețioasele oi ale Domnului și le slujea. În timp ce relata câteva povestiri impresionante, am observat că tonul glasului său s-a schimbat și că același spirit pe care îl simțise de atât de multe ori în calitate de ajutor de păstor se întorsese. Ochii lui s-au umplut de lacrimi. Știam că era momentul potrivit pentru mine, dar mi-am dat seama că nu știam ce să spun. M-am rugat în mintea mea: „Tată, ajută-mă!”.", "Dintr-o dată, m-am auzit spunând: „Frate Florian, în calitate de slujitor al Domnului, îmi cer scuze pentru că noi nu am fost acolo pentru dumneavoastră. Vă rog să ne iertați. Dați-ne o altă șansă să vă arătăm că vă iubim cu adevărat. Că avem nevoie de dumneavoastră. Că sunteți important pentru noi”.", "Următoarea duminică, el s-a întors. A avut o conversație lungă cu episcopul său și a rămas activ. După câteva luni, el a decedat – dar se întorsese. Se întorsese. Depun mărturie că, având ajutorul Salvatorului, putem să iubim oile Sale prețioase și să le păstorim așa cum ar face-o El. Astfel, în Guatemala City, Domnul Isus Hristos a adus înapoi în turma Sa pe una dintre cele mai prețioase oi. Și m-a învățat o lecție despre păstorire pe care nu o pot uita. În numele Păstorului cel Bun, Păstorului cel Frumos, Păstorului Magnific, chiar Domnul Isus Hristos, amin."]}, {"name": "Una în Hristos", "verses": ["Așa cum a menționat președintele Dallin H. Oaks, astăzi este duminica Floriilor, începutul Săptămânii Sfinte, marcând intrarea triumfală a Domnului în Ierusalim, suferința Sa în Ghetsimani și moartea Sa pe cruce doar câteva zile mai târziu și glorioasa Sa înviere în duminica Paștelui. Fie ca noi să luăm hotărârea de a nu uita niciodată ce a îndurat Hristos pentru a ne mântui! Și să nu pierdem niciodată bucuria imensă pe care o vom simți din nou de Paște în timp ce cugetăm asupra victoriei Sale asupra mormântului și darului învierii universale!", "În seara premergătoare judecării și răstignirii care Îl așteptau, Isus a participat la o masă de Paște alături de apostolii Săi. La sfârșitul Cinei celei de taină, într-o rugăciune sacră de mijlocire, Isus S-a rugat Tatălui Său cu aceste cuvinte: „Sfinte Tată, păzește în numele Tău, pe [acești apostoli ai Mei] pe care Mi i-ai dat, pentru ca ei să fie una, cum suntem și noi”.", "Apoi, cu blândețe, Salvatorul Și-a extins rugămintea pentru a-i include pe toți credincioșii:", "„Și mă rog nu numai pentru ei, ci și pentru cei ce vor crede în Mine prin cuvântul lor.", "Mă rog ca toți să fie una, cum tu, Tată, ești în Mine, și eu în Tine; ca, și ei să fie una în Noi”.", "Faptul de a deveni una este o temă des întâlnită în Evanghelia lui Isus Hristos și în legăturile lui Dumnezeu cu copiii Săi. În ceea ce privește orașul Sionului din zilele lui Enoh, se spune că „[ei erau] într-o singură inimă și într-un singur gând”. Despre primii sfinți din Biserica lui Isus Hristos de la început, Noul Testament consemnează: „Mulțimea celor ce crezuseră era o inimă și un suflet”.", "În dispensația noastră, Domnul a avertizat: „Eu vă spun vouă, fiți [una]; și dacă nu sunteți [una], nu sunteți ai mei”. Printre motivele oferite de Domnul legate de cauza pentru care sfinții din perioada de început din Missouri nu au reușit să întemeieze un loc al Sionului a fost acela că ei „nu [erau] uniți potrivit unirii cerute de legea împărăției celestiale”.", "Acolo unde Dumnezeu are întâietate în toate inimile și mințile, oameni sunt descriși ca fiind „ca unul singur, copiii lui Hristos”.", "Când Salvatorul înviat le-a apărut oamenilor din vechime din Cartea lui Mormon, El a atras atenția, în mod dezaprobator că, în trecut, au existat certuri printre oameni în legătură cu botezul și alte lucruri. El a poruncit:", "„Nu vor fi niciun fel de certuri printre voi, așa cum au fost până acum; și nu vor fi nici certuri între voi despre punctele doctrinei Mele, așa cum au fost până acum.", "Căci adevărat, adevărat vă spun Eu vouă, cel care are spiritul de ceartă nu este de-al Meu, ci este de-al diavolului, care este tatăl certurilor”.", "În lumea noastră extrem de conflictuală, cum poate fi dobândită unitatea, mai ales în Biserică, unde trebuie să avem „un singur Domn, o singură credință, un singur botez”? Pavel ne oferă soluția:", "„Toți care ați fost botezați pentru Hristos, v-ați îmbrăcat cu Hristos.", "Nu mai este nici iudeu, nici grec; nu mai este nici rob, nici slobod; nu mai este nici parte bărbătească, nici parte femeiască, fiindcă toți sunteți una în Hristos Isus”.", "Suntem prea diferiți și, uneori, prea în dezacord pentru a ne putea aduna laolaltă pentru a fi una pe orice altă bază sau sub orice alt nume. Doar în Isus Hristos putem deveni cu adevărat una.", "Faptul de a deveni una în Hristos are loc, pe rând, unul câte unul – noi, fiecare în parte, începem cu noi înșine. Suntem ființe duale din carne și spirit și, uneori, purtăm un război lăuntric. Pavel a spus:", "„Fiindcă, după omul din lăuntru îmi place legea lui Dumnezeu;", "dar văd în mădularele [trupului meu] o altă lege, care se luptă împotriva legii primite de mintea mea, și mă ține rob legii păcatului, care este în mădularele mele”.", "Isus a fost, de asemenea, o ființă din carne și spirit. El a fost pus la încercare; El înțelege; El ne poate ajuta să dobândim unitate lăuntrică. Prin urmare, bizuindu-ne pe lumina și harul lui Hristos, ne străduim să acordăm spiritului nostru – și Spiritului Sfânt – stăpânire asupra fizicului. Și, când eșuăm, Hristos, prin ispășirea Sa, ne-a oferit darul pocăinței și ocazia de a încerca din nou.", "Dacă noi, fiecare în parte, ne „îmbrăcăm cu Hristos”, atunci împreună putem spera să devenim una, așa cum a spus Pavel, „trupul lui Hristos”. Să ne „îmbrăcăm cu Hristos” include, cu siguranță, faptul de a face din „cea dintâi și cea mai mare poruncă” a Sa primul și cel mai mare angajament pe care ni-l luăm și, dacă Îl iubim pe Dumnezeu, vom ține poruncile Sale.", "Unitatea cu frații și surorile noastre în trupul lui Hristos crește pe măsură ce acordăm atenție celei de-a doua mari porunci – strâns legată de prima – de a-i iubi pe ceilalți ca pe noi înșine. Și presupun că o unitate și mai perfectă ar fi dobândită printre noi dacă am urma exprimarea mai bună și mai sfântă a Salvatorului cu privire la această a doua poruncă – de a ne iubi unul pe altul nu doar așa cum ne iubim pe noi înșine, ci și cum ne-a iubit El. Pe scurt, „fiecare om căutând ceea ce este bun pentru aproapele său și făcând toate lucrurile cu ochiul îndreptat numai către slava lui Dumnezeu”.", "Președintele Marion G. Romney, fost consilier în Prima Președinție, explicând cum se dobândește pacea și unitatea trainice, a spus:", "„Dacă un singur om, cedând în fața lui Satana, este plin de lucrările cărnii, el duce un război lăuntric. Dacă doi cedează, fiecare dintre ei duce un război lăuntric și se luptă între ei. Dacă mulți oameni cedează, o societate [adună] recolta constând din mult stres și multe certuri. Dacă cedează conducătorii unei țări, atunci va fi ceartă în toată lumea”.", "Președintele Romney a continuat: „Așa cum lucrările cărnii au aplicabilitate universală, tot așa are și Evanghelia păcii. Dacă un om trăiește potrivit ei, el are pace lăuntrică. Dacă doi oameni trăiesc potrivit ei, fiecare dintre ei are pace lăuntrică și au pace între ei. Dacă cetățenii trăiesc potrivit ei, națiunea are pace internă. Când sunt destule națiuni care se bucură de roadele Spiritului pentru a controla treburile lumii, atunci, și numai atunci, tobele de război nu vor mai bate și drapelele de luptă nu vor mai fi arborate… (Vedeți Alfred Lord Tennyson, „Locksley Hall”, The Complete Poetical Works of Tennyson, redactat de W. J. Rolfe, Boston, Houghton-Mifflin Co., 1898, p. 93, rândurile 27-28)”.", "Când ne „îmbrăcăm cu Hristos”, devine posibil fie să rezolvăm, fie să lăsăm deoparte diferențele, neînțelegerile și disputele. Un exemplu destul de impresionant de biruire a divizării se găsește în istoria Bisericii noastre. Vârstnicul Brigham Henry Roberts (cunoscut în mod obișnuit sub numele de B. H. Roberts), născut în Anglia în anul 1857, a slujit în calitate de membru al Primului Consiliu al celor Șaptezeci – ceea ce numim astăzi Președinția celor Șaptezeci. Vârstnicul Roberts a fost un apărător capabil și neobosit al Evangheliei restaurate și al Bisericii în unele dintre cele mai dificile momente ale ei.", "Dar, în anul 1895, slujirea vârstnicului Roberts în cadrul Bisericii a fost periclitată din cauza certurilor. B. H. a fost desemnat să fie delegat la convenția în care s-a redactat o constituție pentru Utah când acesta a devenit stat. După aceea, el s-a hotărât să-și depună candidatura pentru Congresul Statelor Unite, dar nu a anunțat Prima Președinție și nici nu a cerut permisiunea acesteia. Președintele Joseph F. Smith, consilier în Prima Președinție, l-a criticat pe B. H., în cadrul unei adunări generale a preoției, pentru că n-a făcut acel lucru. Vârstnicul Roberts a pierdut alegerile și a simțit că înfrângerea sa ar fi fost cauzată, în mare parte, de declarațiile președintelui Smith. El i-a criticat pe conducătorii Bisericii în unele discursuri și interviuri politice. S-a retras din slujirea activă în cadrul Bisericii. Într-o întâlnire lungă în Templul Salt Lake cu membrii Primei Președinții și cei ai Consiliului celor Doisprezece, B. H. a rămas inflexibil în a se justifica. Mai târziu, „președintele [Wilford] Woodruff i-a acordat [vârstnicului Roberts] trei săptămâni pentru a-și reconsidera poziția. Dacă nu se pocăia, urmau să-l elibereze din Cei Șaptezeci”.", "Într-o întâlnire privată ulterioară cu apostolii Heber J. Grant și Francis Lyman, B. H. a fost inițial neînduplecat, dar, în cele din urmă, dragostea și Spiritul Sfânt au triumfat. I-au dat lacrimile. Cei doi apostoli au putut să răspundă la anumite desconsiderări și jigniri percepute care l-au tulburat pe B. H. și au plecat adresându-i o rugăminte sinceră de reconciliere. În dimineața următoare, după o rugăciune lungă, vârstnicul Roberts le-a trimis vârstnicilor Grant și Lyman un bilețel în care le spunea că era pregătit să se unească din nou cu frații săi.", "Mai târziu, când s-a întâlnit cu Prima Președinție, vârstnicul Roberts a spus: „M-am dus la Domnul și am primit lumină și instrucțiuni prin Spiritul Său să mă supun autorității lui Dumnezeu”. Motivat de dragostea sa față de Dumnezeu, B. H. Roberts a rămas un conducător al Bisericii credincios și capabil până la sfârșitul vieții sale.", "Putem, de asemenea, să vedem în acest exemplu că unitatea nu înseamnă doar să fim de acord că fiecare trebuie să facă ce vrea sau să-și urmeze calea. Nu putem fi una dacă nu ne dedicăm cu toții eforturile cauzei comune. Înseamnă, în cuvintele lui B. H. Roberts, să ne supunem autorității lui Dumnezeu. Suntem mădulare diferite ale trupului lui Hristos, îndeplinind funcții diferite în momente diferite – urechea, ochiul, capul, mâna, picioarele – și, totuși, toate ale unui singur trup. Prin urmare, obiectivul nostru este „să nu fie nicio dezbinare în trup: ci mădularele să îngrijească deopotrivă unele de altele”.", "Unitatea nu implică asemănare perfectă, ci armonie. Putem să avem inimile întrețesute în dragoste, să fim una în credință și doctrină și, totuși, să încurajăm echipe diferite, să nu fim de acord cu privire la diferite chestiuni politice, să dezbatem obiective și modul corect de a le îndeplini și multe alte lucruri de acest fel. Dar nu putem niciodată să ne exprimăm dezacordul sau să ne certăm cu mânie sau dispreț unul cu celălalt. Salvatorul a spus:", "„Căci adevărat, adevărat vă spun Eu vouă, cel care are spiritul de ceartă nu este de-al Meu, ci este de-al diavolului, care este tatăl certurilor; și el agită inimile oamenilor ca să se certe cu mânie unul cu altul.", "Iată, aceasta nu este doctrina Mea să ațâțe inimile oamenilor la mânie unul împotriva altuia; ci doctrina Mea este ca asemenea lucruri să se schimbe”.", "Acum un an, președintele Russell M. Nelson ne-a făcut o rugăminte folosind aceste cuvinte: „Niciunul dintre noi nu putem controla națiunile sau acțiunile altora sau nici măcar pe membrii familiei noastre. Dar, ne putem controla pe noi înșine. Apelul meu astăzi, dragi frați și surori, este să încheiați conflictele care fac ravagii în inima dumneavoastră, în căminul dumneavoastră și în viața dumneavoastră. Îngropați toate înclinațiile de a răni pe alții – fie că acele înclinații sunt un temperament, o limbă ascuțită sau un resentiment față de cineva care v-a rănit în mod repetat. Salvatorul ne-a poruncit să întoarcem și celălalt obraz [vedeți 3 Nefi 12:39], să ne iubim dușmanii și să ne rugăm pentru cei care se folosesc de noi cu dispreț [vedeți 3 Nefi 12:44]”.", "Vă spun din nou că numai în și prin loialitatea și dragostea noastră individuale față de Isus Hristos putem spera să fim una – una în lăuntrul nostru, una în cadrul căminului, una în Biserică, în cele din urmă una în Sion și, mai presus de toate, una cu Tatăl și cu Fiul și cu Duhul Sfânt.", "Revin la evenimentele din Săptămâna Sfântă și la triumful suprem al Mântuitorului nostru. Învierea lui Isus Hristos depune mărturie despre divinitatea Sa și despre faptul că El a biruit toate lucrurile. Învierea Sa depune mărturie că, fiind legați de El prin legământ, și noi putem să biruim toate lucrurile și să devenim una. Învierea Sa depune mărturie că, prin El, nemurirea și viața eternă sunt realități.", "În această dimineață, depun mărturie despre învierea Sa propriu-zisă și despre tot ce implică ea, în numele lui Isus Hristos, amin."]}, {"name": "Isus Hristos este alinare", "verses": ["Având credință în Isus Hristos și speranță în ceea ce auziseră despre miracolele Sale, îngrijitorii unui bărbat slăbănog l-au dus la Isus. Ei au fost ingenioși în a-l duce acolo – au scos acoperișul și l-au coborât pe bărbat, pe patul lui, până la locul în care propovăduia Isus. Când „le-a văzut credința, Isus a zis [slăbănogului], păcatele îți sunt iertate”. Și, apoi, „scoală-te, ridică-ți patul, și du-te acasă”. Și imediat, slăbănogul s-a ridicat și și-a luat patul și a plecat acasă, „slăvind pe Dumnezeu”.", "Ce altceva știm despre prietenii care au avut grijă de slăbănog? Știm că Salvatorul le-a văzut credința. Și, după ce L-au văzut și L-au auzit pe Salvator și au fost martori ai miracolelor Sale, ei au fost „uimiți” și „[L-au slăvit] pe Dumnezeu”.", "Isus Hristos le oferise vindecarea sperată – alinarea fizică de la durere și consecințele paralizante ale bolii cronice. În mod semnificativ, Salvatorul a oferit, de asemenea, alinare spirituală, curățându-l pe om de păcat.", "Și prietenii, în eforturile lor de a se îngriji de cineva aflat la nevoie, au găsit sursa alinării; L-au găsit pe Isus Hristos.", "Depun mărturie că Isus Hristos este alinare. Prin ispășirea lui Isus Hristos, putem fi eliberați de povara și consecințele păcatului și putem fi ajutați în infirmitățile noastre.", "Și, deoarece Îl iubim pe Dumnezeu și am făcut legământ să-I slujim, putem fi parteneri ai Salvatorului în a oferi alinare temporală și spirituală celor aflați la nevoie – și, în acest proces, ne putem găsi propria alinare în Isus Hristos.", "Preaiubitul nostru profet, președintele Russell M. Nelson, ne-a invitat să biruim lumea și să găsim odihnă. Dânsul a definit „odihna adevărată” ca fiind „alinare și pace”. Președintele Nelson a spus: „Deoarece Salvatorul, prin ispășirea Sa infinită, ne-a mântuit pe fiecare dintre noi de slăbiciune, greșeală și păcat și deoarece El a trecut prin toată durerea, îngrijorarea și a purtat toată povara pe care dumneavoastră ați avut-o vreodată, atunci când vă pocăiți cu adevărat și căutați ajutorul Său, vă puteți ridica deasupra acestei lumi nesigure din prezent”. Aceasta este alinarea pe care Isus Hristos ne-o oferă!", "Metaforic vorbind, fiecare dintre noi poartă un rucsac. Poate fi un coș care stă în echilibru pe capul dumneavoastră, o geantă sau un mănunchi de lucruri înfășurate în pânză și aruncat pe umărul dumneavoastră. Dar, acum, să spunem că este un rucsac.", "În acest rucsac metaforic ne purtăm poverile datorate faptului că trăim într-o lume decăzută. Poverile noastre sunt ca pietrele în rucsac. În general, acestea sunt de trei feluri.", "Pietre care sunt acolo din vina noastră, din cauza păcatului.", "Pietre care sunt în rucsacul nostru din pricina hotărârilor greșite, conduitei necorespunzătoare și răutății altora.", "Și pietre pe care le purtăm pentru că trăim într-o stare decăzută. Acestea includ pietre ale bolii, durerii, bolii cronice, suferinței, dezamăgirii, singurătății și consecințelor dezastrelor naturale.", "Declar cu bucurie că nu este nevoie să simțim că poverile noastre din viața muritoare, aceste pietre din rucsacul nostru metaforic, sunt grele.", "Isus Hristos ne poate ușura povara.", "Isus Hristos ne poate ridica poverile.", "Isus Hristos ne oferă o cale prin care putem fi eliberați de povara păcatului.", "Isus Hristos este alinarea noastră.", "El a spus:", "„Veniți la Mine, toți cei trudiți și împovărați, și Eu vă voi da odihnă [adică alinare și pace].", "„Luați jugul Meu asupra voastră, și învățați de la Mine, căci Eu sunt blând și smerit cu inima; și veți găsi odihnă pentru sufletele voastre.", "Căci jugul Meu este bun, și sarcina mea este ușoară”.", "Faptul că jugul este bun și sarcina este ușoară presupune că ne înjugăm alături de Salvator, că ne ducem poverile cu El, că Îi permitem să ne ridice povara. Aceasta înseamnă să intrăm într-o relație de legământ cu Dumnezeu și să ținem acel legământ, care, după cum a explicat președintele Nelson, „face, de fapt, viața mai ușoară!”. Dânsul a spus: „Purtând jugul alături de Salvator înseamnă să aveți acces la tăria și puterea Sa mântuitoare”.", "Așadar, de ce vrem să ne ducem singuri pietrele? De ce ar refuza un aruncător obosit dintr-un joc de baseball să părăsească locul de aruncare când un înlocuitor este pregătit să încheie jocul? De ce aș insista să fiu singur în post când Alinătorul este pregătit să fie alături de mine?", "Președintele Nelson ne-a învățat: „Isus Hristos… stă cu brațele deschise sperând și dorind să ne vindece, să ne ierte, să ne curețe, să ne întărească, să ne purifice și să ne sfințească”.", "Așadar, de ce insistăm să ne purtăm singuri pietrele?", "Aceasta este menită să fie o întrebare personală la care fiecare dintre dumneavoastră să vă gândiți.", "Pentru mine, este vorba de vechiul viciu al mândriei. „Pot face aceasta”, spun eu. „Fără griji; voi termina.” Marele înșelător este cel care dorește să mă ascund de Dumnezeu, să mă îndepărtez de El, să fac lucrurile singură.", "Frați și surori, nu pot face lucrurile singură, și nu trebuie să le fac, și nu le voi face. Alegând să fiu legată de Salvatorul meu, Isus Hristos, prin legămintele pe care le-am făcut cu Dumnezeu, „pot totul în Hristos, care mă întărește”.", "Cei care țin legămintele sunt binecuvântați cu alinarea Salvatorului.", "Gândiți-vă la următorul exemplu din Cartea lui Mormon: cei din poporul lui Alma au fost persecutați fiind „[puși] la muncă și [fiind puși] supraveghetori asupra lor”. Nefiindu-le permis să se roage cu glas tare, ei „și-au [revărsat] inimile către [Dumnezeu]; iar El a cunoscut gândurile inimilor lor”.", "Și „glasul Domnului a venit către ei în suferințele lor, zicând: Ridicați-vă capul și fiți mângâiați, căci Eu cunosc legământul pe care voi l-ați făcut cu Mine; și Eu voi face un legământ cu poporul Meu și îl voi elibera pe el din sclavie.", "Și Eu, de asemenea, voi ușura poverile care sunt puse pe umerii voștri pentru ca nici măcar să nu le simțiți pe spinările voastre”.", "Iar poverile lor „s-au făcut ușoare” și „Domnul i-a întărit pe ei pentru ca să-și poată purta poverile cu ușurință, iar ei s-au supus cu bucurie și cu răbdare voinței Domnului”.", "Acele persoane care au ținut legămintele au primit alinare sub formă de mângâiere, mai multă răbdare și bucurie, o ușurare a poverilor lor, astfel încât acestea au devenit ușoare și, în cele din urmă, eliberare.", "Acum, să ne întoarcem la rucsacul nostru metaforic.", "Pocăința, prin ispășirea lui Isus Hristos, este cea care ne eliberează de greutatea pietrelor păcatului. Și, prin acest dar extraordinar, mila lui Dumnezeu ne eliberează de cerințele grele și altfel insurmontabile ale dreptății.", "Ispășirea lui Isus Hristos face, de asemenea, posibil ca noi să primim tăria de a ierta, ceea ce ne permite să descărcăm greutatea pe care o purtăm din cauza greșelilor altora.", "Așadar, cum ne alină Salvatorul de povara de a trăi într-o lume decăzută având trupuri muritoare supuse suferinței și durerii?", "Deseori, El aduce această alinare prin noi! În calitate de membri de legământ ai Bisericii Sale, promitem „să [jelim] împreună cu cei care jelesc” și „să-i [mângâiem] pe aceia care au nevoie să fie mângâiați”. Deoarece ne-am „[alăturat] turmei lui Dumnezeu” și ne numim „poporul Lui”, suntem „dornici să [purtăm] greutățile unul altuia, pentru ca ele să fie ușoare”.", "Binecuvântarea noastră în urma legământului este de a fi parteneri ai lui Isus Hristos în a oferi alinare, atât temporală, cât și spirituală, tuturor copiilor lui Dumnezeu. Noi suntem un mijloc prin care El oferă alinare.", "Și, astfel, la fel ca prietenii slăbănogului, „[îi ajutăm] pe cei slabi, [înălțăm] mâinile obosite și [întărim] genunchii care se clatină”. „[Purtăm] sarcinile unii altora, și… [împlinim] astfel legea lui Hristos.” Pe măsură ce facem aceasta, ajungem să-L cunoaștem, să devenim ca El și să găsim alinarea Sa.", "Ce este alinarea?", "Este îndepărtarea sau ușurarea unui lucru dureros, îngrijorător sau împovărător ori întărirea pentru a îndura acel lucru. Este despre o persoană care se pune în locul altei persoane. Este îndreptarea conform legii a unei greșeli. Cuvântul anglo-francez provine din limba franceză veche, cuvântul relever sau „a înălța”, și din latinescul relevare sau „a înălța din nou”.", "Frați și surori, Isus Hristos este alinare. Depun mărturie că El a înviat în a treia zi și, împlinind ispășirea plină de dragoste și infinită, stă cu brațele deschise, oferindu-ne ocazia de a fi înviați, de a fi salvați și de a fi exaltați și a deveni ca El. Alinarea pe care El ne-o oferă este nepieritoare.", "Asemenea femeilor întâmpinate de înger în acea primă dimineață de Paște, îmi doresc să mă „[duc] repede” și cu „mare bucurie” să duc vestea că El a înviat. În numele Salvatorului nostru, Isus Hristos, amin."]}, {"name": "Cei care Îl urmează pe Prințul Păcii", "verses": ["Împlinind profeția dată lui Zaharia, Isus a intrat triumfător în cetatea sfântă călare pe un măgar, care era considerat în literatură un „simbol străvechi al regalității iudaice”, după cum, într-adevăr, era potrivit pentru Împăratul împăraților și Prințul Păcii. El era înconjurat de o mulțime de ucenici bucuroși, care au așternut propriile veșminte, frunze de palmier și alte frunze de-a lungul cărării pe care mergea Isus. Ei L-au lăudat pe Dumnezeu, spunând cu glas tare: „Binecuvântat este Împăratul care vine în Numele Domnului! Pace în cer, și slavă în locurile prea înalte”. Și din nou: „Osana Fiul lui David! Binecuvântat este Cel ce vine în Numele Domnului! Osana în cerurile prea înalte!”. Acest eveniment măreț, pe care îl sărbătorim în această zi cunoscută sub numele de Duminica Floriilor, a fost un preludiu plin de bucurie la evenimentele chinuitoare care aveau să aibă loc în timpul acelei săptămâni tragice, culminând cu sacrificiul altruist al Salvatorului și miracolul magnific al mormântului gol.", "Pentru că Îl urmăm, noi suntem poporul pe care El Și l-a câștigat să fie al Lui, chemați să proclamăm virtuțile Sale, susținători ai păcii oferite cu atâta generozitate prin El și sacrificiul Său ispășitor. Această pace este un dar promis tuturor celor care își întorc inima către Salvator și trăiesc în neprihănire; o astfel de pace ne dă tăria de a ne bucura de viața muritoare și ne permite să îndurăm încercările dureroase ale călătoriei noastre.", "În anul 1847, Domnul le-a dat instrucțiuni concrete sfinților pionieri care aveau nevoie de pace pentru a rămâne calmi și uniți pe măsură ce se confruntau cu dificultăți neașteptate în călătoria lor spre vest. Printre alte lucruri, Domnul i-a instruit pe sfinți să „[înceteze] de a [se] certa unul cu altul; [să înceteze] de a vorbi rău unul despre altul”. Scripturile afirmă că celor care înfăptuiesc lucrări ale dreptății și se străduiesc să umble în blândețea Spiritului Domnului li se promite pacea de care au nevoie pentru a supraviețui zilelor pline de tulburare în care trăim noi astăzi.", "În calitate de ucenici ai Prințului Păcii, am fost instruiți să trăim având „inimile legate în unitate și iubire unul pentru altul”. Profetul nostru preaiubit, președintele Russell M. Nelson, a declarat recent: „Conflictul încalcă tot ceea ce a susținut și a propovăduit Salvatorul”. Profetul nostru ne-a implorat, de asemenea, să facem tot ce putem pentru a încheia conflictele personale care, în prezent, fac ravagii în inima și în viața noastră.", "Să ne gândim la aceste principii prin prisma dragostei pure a lui Hristos pentru noi pe care noi, pentru că Îl urmăm, căutăm să o avem unul față de celălalt. Scripturile definesc acest tip de dragoste drept caritate. Când ne gândim la caritate, mintea noastră se îndreaptă, de obicei, către fapte și donații generoase pentru a alina suferințele celor care au parte de greutăți fizice, materiale sau emoționale. Totuși, caritatea nu are legătură doar cu ceva ce donăm cuiva, ci este și o însușire a Salvatorului și poate deveni parte a caracterului nostru. Nu este surprinzător că Domnul ne-a învățat să ne îmbrăcăm „cu legătura carității, care este legătura perfecțiunii și a păcii”. Fără caritate, nu suntem nimic și nu putem moșteni locul pe care Domnul l-a pregătit pentru noi în locașurile Tatălui nostru Ceresc.", "Isus este exemplul perfect pentru ce înseamnă să deții această legătură a perfecțiunii și păcii, mai ales când a avut de înfruntat evenimentele chinuitoare care au precedat martiriul Său. Gândiți-vă un moment la ce trebuie să fi simțit Isus în timp ce a spălat, cu umilință, picioarele ucenicilor Săi, știind că unul dintre ei avea să-L vândă chiar în acea noapte. Sau când Isus, câteva ore mai târziu, a vindecat, cu milă, urechea unuia dintre bărbații care îl însoțiseră pe Iuda, trădătorul Său, pentru a-L aresta. Sau chiar când Salvatorul, stând în fața lui Pilat, a fost acuzat pe nedrept de preoții cei mai de seamă și de vârstnici și nu a rostit niciun cuvânt împotriva acuzațiilor false care I se aduceau, fapt ce l-a uimit peste măsură pe dregătorul roman.", "În timpul acestor trei întâmplări tragice, Salvatorul, în pofida faptului că a fost împovărat de tristețe și stres excesive, ne-a învățat prin exemplul Său: „[Caritatea] este îndelung răbdătoare, este plină de bunătate… nu pizmuiește… nu se laudă, nu se umflă de mândrie, nu se poartă necuviincios, nu caută folosul său, nu se mânie [și] nu se gândește la rău”.", "Un alt aspect important de subliniat și unul care are implicații directe asupra uceniciei noastre și a modului în care promovăm pacea Salvatorului este modul în care ne comportăm unii cu alții. În timpul slujirii Sale pe pământ, învățăturile Salvatorului s-au concentrat – nu numai, ci mai ales – asupra virtuților dragostei, carității, răbdării, umilinței și compasiunii – însușiri fundamentale ale celor care doresc să se apropie de El și să promoveze pacea Sa. Astfel de însușiri sunt daruri de la Dumnezeu și, pe măsură ce ne străduim să le dezvoltăm, vom începe să vedem diferențele și slăbiciunile aproapelui nostru cu mai multă empatie, sensibilitate, respect și toleranță. Unul dintre cele mai clare semne că ne apropiem mai mult de Salvator și că devenim mai asemănători Lui este modul plin de dragoste, răbdare și bunătate cu care ne tratăm semenii, indiferent de circumstanțe.", "Vedem, deseori, oameni care formulează comentarii negative și chiar insultătoare despre caracteristicile, slăbiciunile și opiniile pe care le percep la alții, mai ales când astfel de caracteristici și opinii diferă sau contrazic modul în care acționează și gândesc ei. Se întâmplă des să auzim acești oameni transmițând asemenea comentarii altora, care repetă ceea ce au auzit fără să cunoască cu adevărat toate circumstanțele unei situații. Din nefericire, rețelele de socializare încurajează acest fel de comportament în numele adevărurilor relative și transparenței. Fără reținere, conversațiile din mediul digital îi conduc, adesea, pe oameni la atacuri personale și dispute aprinse, creând dezamăgiri, rănind inimi și răspândind ostilitate intensă.", "Nefi a profețit că, în zilele din urmă, dușmanul va năvăli și va ațâța oamenii la mânie împotriva a ceea ce este bun. Scripturile ne învață că „fiecare lucru care invită și îndeamnă la a face bine și la a-L iubi pe Dumnezeu și a-L sluji pe El este inspirat de către Dumnezeu”. Pe de altă parte, „ceea ce este rău vine de la diavol; căci diavolul este dușmanul lui Dumnezeu și se luptă împotriva Lui continuu și invită și îndeamnă la păcat și la ceea ce este rău continuu”.", "Având în vedere această învățătură a profeților, nu este surprinzător că una dintre tacticile dușmanului este de a ațâța vrăjmășia și ura în inima copiilor lui Dumnezeu. El se bucură când vede oameni criticându-se, ridiculizându-se și defăimându-se unii pe alții. Acest comportament poate distruge caracterul, reputația și respectul de sine ale unei persoane, mai ales când persoana respectivă este judecată nedrept. Este vital să subliniem că, atunci când permitem acest tip de atitudine în viața noastră, facem loc în inima noastră ca dușmanul să planteze sămânța discordiei printre noi, riscând să cădem în capcana sa vorace.", "Dacă nu suntem atenți la gândurile, cuvintele și faptele noastre, putem ajunge să fim încurcați în capcanele viclene ale dușmanului, distrugându-ne relațiile cu oamenii din jurul nostru și cu cei dragi nouă.", "Frați și surori, în calitate de popor pe care Domnul Și l-a câștigat să fie al Lui și susținători al păcii Sale, nu ne putem permite ca aceste capcane ale celui rău să aibă loc în inima noastră. Nu putem purta o povară atât de corozivă, care distruge sentimente, relații și chiar vieți. Evanghelia reprezintă vești bune de mare bucurie.", "Desigur, niciunul dintre noi nu este perfect și, cu siguranță, există momente în care suntem ademeniți la acest fel de comportament. În dragostea Sa perfectă și cunoașterea Sa omniscientă a tendințelor noastre umane, Salvatorul încearcă întotdeauna să ne avertizeze cu privire la astfel de pericole. El ne-a învățat: „Căci cu ce judecată judecați, veți fi judecați; și cu ce măsură măsurați, vi se va măsura”.", "Dragi frați și surori, pe măsură ce ne străduim să dezvoltăm însușiri precum cele ale Salvatorului, putem deveni instrumente ale păcii Sale în lume potrivit tiparului pe care El Însuși l-a stabilit. Vă invit să vă gândiți la moduri în care ne putem transforma în oameni care înalță și susțin, oameni care au o inimă înțelegătoare și iertătoare, oameni care caută ce este mai bun în alții, amintindu-și mereu că, „dacă este ceva care este virtuos, vrednic de iubit, care are bună reputație sau este demn de laudă, noi căutăm aceste lucruri”.", "Vă promit că, pe măsură ce căutăm și dezvoltăm aceste însușiri, vom deveni din ce în ce mai afectuoși și sensibili la nevoile semenilor noștri și vom avea parte de bucurie, pace și creștere spirituală. Fără îndoială, Domnul va vedea eforturile noastre și ne va oferi darurile de care avem nevoie pentru a fi mai toleranți și răbdători cu diferențele, slăbiciunile și imperfecțiunile altora. Mai mult, vom putea să rezistăm mai bine impulsului de a ne simți jigniți sau a-i jigni pe cei care ne rănesc. Dorința noastră de a-i ierta, așa cum a făcut Salvatorul, pe cei care se poartă necorespunzător cu noi sau care ne vorbesc de rău va crește cu siguranță și va deveni parte a caracterului nostru.", "Fie ca astăzi, în această Duminică de Florii, să ne întindem mantia dragostei și frunzele de palmier ale carității, pășind pe urmele Prințului Păcii în timp ce ne pregătim să sărbătorim în această duminică viitoare miracolul mormântului gol. În calitate de frați și surori în Hristos, haideți să proclamăm cu bucurie: „Osana Fiul lui David! Binecuvântat este Cel ce vine în Numele Domnului! Osana în cerurile prea înalte!”.", "Depun mărturie că Isus Hristos trăiește și că dragostea Sa perfectă, exprimată prin sacrificiul Său ispășitor, este oferită tuturor celor care doresc să meargă cu El și să se bucure de pacea Sa în această lume și în lumea care va veni. Spun aceste lucruri în numele sfânt al Salvatorului și Mântuitorului, Isus Hristos, amin."]}, {"name": "Când să vă primiți binecuvântarea patriarhală", "verses": ["Ieri, dragul meu prieten, vârstnicul Randall K. Bennett, a vorbit despre binecuvântările patriarhale. A fost un mesaj minunat și ne-a inspirat pe noi, toți. Dragii mei frați și surori, permiteți-mi să vorbesc și eu despre binecuvântările patriarhale. Dragi patriarhi, pe măsură ce vor crește cererile de binecuvântări patriarhale, mă rog ca Domnul să vă binecuvânteze în timp ce continuați să vă îndepliniți cu credință și sârguință chemarea.", "Când merg la conferințele de țăruși, discut întotdeauna cu patriarhul țărușului și soția sa. Patriarhii sunt conducători chemați de Dumnezeu, blânzi, supuși și remarcabili. Ei îmi împărtășesc multe experiențe spirituale minunate. Îi întreb de vârsta celei mai tinere și a celei mai în vârstă persoane cărora le-au dat o binecuvântare. Până acum, cea mai tânără avea 11 ani și cea mai în vârstă avea 93 de ani.", "Mi-am primit binecuvântarea patriarhală ca membru nou al Bisericii la vârsta de 19 ani, la doi ani după ce am fost botezat. Patriarhul meu era foarte în vârstă. Dânsul s-a alăturat Bisericii în anul 1916 și a fost pionier al Bisericii în Japonia. A fost marea mea onoare să-mi primesc binecuvântarea patriarhală de la acel ucenic remarcabil al Domnului. A fost puțin dificil pentru mine să înțeleg japoneza pe care o vorbea, dar era elocventă.", "Patriarhii pe care i-am întâlnit mi-au spus că multe persoane își primesc binecuvântarea patriarhală cu puțin timp înainte de a sluji în misiune. Dragii mei tineri băieți, tinere fete, părinți și episcopi, binecuvântările patriarhale nu sunt doar pentru pregătirea de a sluji în misiune. Membrii botezați demni își pot primi binecuvântarea patriarhală la momentul potrivit pentru ei.", "Dragi membri adulți, unii dintre dumneavoastră nu v-ați primit încă binecuvântarea patriarhală. Aduceți-vă aminte că nu există vârstă maximă.", "Soacra mea a fost membră foarte activă a Bisericii, slujind în calitate de învățătoare la Societatea de Alinare până când a decedat la vârsta de 91 de ani. Am fost trist să aflu că nu primise binecuvântarea patriarhală. Ea a avut parte de multe dificultăți în viața ei și, deoarece nu avea un deținător al preoției în cămin, nu a primit multe binecuvântări ale preoției. O binecuvântare patriarhală i-ar fi putut oferi alinare când avea cea mai mare nevoie.", "Dragi adulți, dacă nu v-ați primit încă binecuvântarea patriarhală, vă rog să nu vă faceți griji! Succesiunea evenimentelor de natură spirituală din viața fiecăruia este diferită. Fie că aveți 35 sau 85 de ani, dacă aveți dorința, vorbiți cu episcopul dumneavoastră despre primirea binecuvântării dumneavoastră.", "Dragi membri noi ai Bisericii, ați auzit de binecuvântările patriarhale? Nu știam despre ocazia de a primi una când m-am alăturat Bisericii, dar preaiubitul meu episcop mi-a vorbit despre binecuvântările patriarhale după ce am fost botezat și m-a încurajat să mă pregătesc să o primesc pe a mea. Dragii mei membri noi, și dumneavoastră puteți primi o binecuvântare patriarhală. Domnul vă va ajuta să vă pregătiți pentru această ocazie sacră.", "Să ne gândim la două scopuri ale unei binecuvântări patriarhale.", "Binecuvântarea patriarhală cuprinde sfaturi personale de la Domnul pentru dumneavoastră.", "Binecuvântarea patriarhală declară descendența dumneavoastră în casa lui Israel.", "Binecuvântarea dumneavoastră patriarhală este un mesaj de la Tatăl dumneavoastră Ceresc și va include, probabil, promisiuni și sfaturi inspirate pentru a vă îndruma de-a lungul vieții. Binecuvântarea patriarhală nu vă va îndruma pas cu pas viața și nu va răspunde la toate întrebările dumneavoastră. Dacă nu menționează un eveniment important din viață, să nu credeți că nu veți avea acea ocazie. De asemenea, nu există nicio garanție că totul din binecuvântarea dumneavoastră se va întâmpla în această viață. Binecuvântarea patriarhală este eternă și, dacă trăiți demni, promisiunile care nu sunt împlinite în această viață vor fi împlinite în următoarea.", "Când veți primi o declarație despre descendență, veți ajunge să știți că sunteți din casa lui Israel și din seminția lui Avraam. Pentru a înțelege semnificația acestui lucru, concentrați-vă asupra promisiunilor pe care Domnul le-a făcut casei lui Israel prin Avraam.", "Printre aceste promisiuni se numără faptul că:", "„descendenții săi vor fi numeroși (vedeți Genesa 17:5-6; Avraam 2:9; 3:14);", "seminția sa sau descendenții săi vor primi Evanghelia și vor deține preoția (vedeți Avraam 2:9);", "prin slujirea seminției sale «toate familiile de pe pământ [aveau să fie] binecuvântate, chiar cu binecuvântările Evangheliei, care sunt binecuvântările salvării, chiar ale vieții veșnice» (Avraam 2:11)”.", "În calitate de membri ai Bisericii, noi suntem copii ai legământului. Primim binecuvântările legământului avraamic pe măsură ce ne supunem legilor și rânduielilor Evangheliei.", "Pregătirea pentru binecuvântarea dumneavoastră patriarhală vă va ajuta să vă măriți credința în Tatăl Ceresc și Isus Hristos. Și, când vă primiți binecuvântarea patriarhală și o citiți și cugetați asupra ei, vă puteți concentra mai des asupra Lor.", "Președintele Thomas S. Monson a explicat: „Același Domn Care a pus la dispoziție o Liahona pentru Lehi ne oferă astăzi, dumneavoastră și mie, un dar rar și valoros pentru a ne oferi îndrumare în viață, pentru a marca pericolele care ne amenință siguranța și pentru a trasa calea, chiar trecerea sigură – nu către un pământ făgăduit, ci către căminul nostru ceresc”.", "Dragii mei episcopi, părinți, președinți ai cvorumului vârstnicilor, președinte ale Societății de Alinare, conducători ai muncii misionare la nivel de episcopie, frați și surori care păstoresc, vă rog să-i încurajați pe acei tineri băieți și tinere fete, membri adulți și membri noi care nu și-au primit încă binecuvântarea patriarhală să caute îndrumarea și ajutorul Domnului pentru a se pregăti să facă aceasta.", "Îmi citesc, rugându-mă, binecuvântarea patriarhală în mod frecvent și mă încurajează mereu. Identific ce așteaptă Domnul de la mine și acest lucru m-a ajutat să mă pocăiesc și să fiu umil. Când o citesc și cuget asupra ei, doresc să trăiesc demn de a primi binecuvântările promise în ea.", "La fel cum scripturile pe care le-am citit de multe ori au o nouă însemnătate pentru noi mai târziu, binecuvântarea noastră patriarhală va avea o însemnătate diferită pentru noi în momente diferite. A mea are acum o însemnătate diferită față de cea pe care a avut-o când aveam 30 de ani și când aveam 50 de ani. Cuvintele nu se schimbă, ci le vedem într-un mod diferit.", "Președintele Dallin H. Oaks a declarat că o binecuvântare patriarhală „este dată prin inspirație de la Spiritul Sfânt și trebuie citită și interpretată sub influența aceluiași Spirit. Înțelesul și semnificația unei binecuvântări patriarhale vor fi predate rând după rând, de-a lungul timpului, prin puterea aceluiași Spirit care a [inspirat-o]”.", "Dragi frați și surori, îmi depun mărturia că Tatăl Ceresc și Preaiubitul și Singurul Său Fiu Născut, Domnul Isus Hristos, trăiesc. Ei ne iubesc. Binecuvântările patriarhale sunt daruri sacre de la Ei. Când vă veți primi binecuvântarea, vă veți da seama și veți simți cum vă iubesc Ei și cum Se concentrează asupra dumneavoastră în mod individual.", "Cartea lui Mormon este un alt testament al lui Isus Hristos. Și sunt recunoscător să fiu condus de un profet în viață, președintele Russell M. Nelson.", "Sunt atât de recunoscător pentru Salvatorul nostru, Isus Hristos. În această duminică de Paște, mă voi concentra asupra Lui și asupra învierii Sale și Îl voi preaslăvi și voi aduce mulțumiri pentru sacrificiul Său. Știu că El a suferit atât de mult pentru că ne iubește într-un mod atât de profund. Știu că El a înviat datorită dragostei Sale pentru noi. El este real. Depun astfel mărturie în numele lui Isus Hristos, amin."]}, {"name": "Mintea mea a prins acest gând despre Isus Hristos", "verses": ["În această minunată perioadă a Paștelui, mă fac ecoul rugăciunii din acest imn impresionant, „Îndrumă-ne, mare Iehona”.", "O istorisire remarcabilă din Cartea lui Mormon ne vorbește despre un tânăr băiat dintr-o familie importantă, pe nume Alma, pe care scripturile îl descriu ca fiind un necredincios idolatru. El era elocvent și convingător și folosea cuvinte lingușitoare pentru a-i convinge pe alții să-l urmeze. În mod surprinzător, un înger i s-a arătat lui Alma și prietenilor lui. Alma a căzut la pământ și a fost atât de slăbit, încât a fost purtat, fiind fără putere, la casa tatălui său. El a rămas în acea stare asemănătoare unei come timp de trei zile. Mai târziu, el a explicat că, deși celor din jurul său li se părea că el era inconștient, mintea sa era foarte activă în timp ce sufletul său era îndurerat, gândindu-se la viața sa în care nesocotise poruncile lui Dumnezeu. El și-a descris mintea ca fiind „[chinuită] de aducerea aminte a păcatelor [sale] cele multe” și „[torturată] de un chin veșnic”.", "În disperarea lui profundă, el și-a adus aminte că a fost învățat în tinerețea lui despre „venirea unui Isus Hristos, un Fiu al lui Dumnezeu, ca să ispășească pentru păcatele lumii”. Apoi, el a făcut această declarație care pune pe gânduri: „În timp ce mintea mea prinsese acest gând, am implorat în inima mea: «O, Isuse, Tu, Fiu al lui Dumnezeu, ai milă de mine»”. Când a cerut ajutorul puterii divine a Salvatorului, a avut loc ceva miraculos: „Când mă gândeam la aceasta”, a spus el, „nu am mai putut să-mi amintesc de durerile mele”. Brusc, el a simțit pace și lumină. „Nimic [nu a fost atât] de minunat și de dulce ca bucuria mea”, a declarat el.", "Alma „a prins” adevărul despre Isus Hristos. Dacă folosim cuvântul „prinsese” în sens fizic, am putea spune: „El s-a prins de balustradă chiar când era să cadă”, ceea ce înseamnă că el și-a întins brațul apucându-se brusc și strâns de ceva cimentat solid într-o temelie sigură.", "În cazul lui Alma, mintea sa a fost cea care a prins și s-a ținut strâns de acest adevăr puternic al sacrificiului ispășitor al lui Isus Hristos. Acționând cu credință potrivit acestui adevăr și prin puterea și harul lui Dumnezeu, el a fost salvat din disperare și i s-a dat speranță.", "Deși este posibil ca experiențele noastre să nu fie atât de impresionante ca ale lui Alma, ele sunt, fără îndoială, la fel de importante din punct de vedere etern. Mințile noastre „[au prins] acest gând” despre Isus Hristos și sacrificiul Său milostiv iar sufletele noastre au simțit lumina și bucuria care urmează.", "Rugăciunea mea, în această perioadă a Paștelui, este ca noi să modelăm, să întărim și să păstrăm cu grijă, în mod mai conștient acest foarte important gând despre Isus Hristos în camerele sufletului nostru, permițându-i să se reverse nestăvilit în mintea noastră, să ne îndrume în ceea ce gândim și facem și, continuu, să ne aducă bucuria dulce a dragostei Salvatorului.", "Să ne umplem mintea cu puterea lui Isus Hristos nu înseamnă că gândul la El este singurul pe care îl avem. Ci înseamnă că toate gândurile noastre sunt înscrise în cercul dragostei Sale, vieții și învățăturilor Sale și sacrificiului Său ispășitor și învierii Sale glorioase. Isus nu este niciodată uitat într-un colț, pentru că gândurile noastre despre El sunt întotdeauna prezente și „tot sufletul [nostru Îl adoră]”. Ne rugăm și ne readucem în minte experiențe care ne-au adus mai aproape de El. Primim cu bucurie în mintea noastră imagini divine, scripturi sfinte și imnuri inspirate pentru a alina cu blândețe nenumăratele gânduri zilnice care aleargă prin viața noastră ocupată. Dragostea noastră pentru El nu ne protejează împotriva tristeții și suferinței din această viață muritoare, dar ne permite să trecem prin încercări cu o tărie mult mai mare decât cea personală.", "Isus, la Tine când gândesc,", "În piept simt dragostea.", "Dar și mai fericit voi fi", "Când eu Te voi vedea.", "Aduceți-vă aminte, dumneavoastră sunteți copii de spirit ai Tatălui Ceresc. Așa cum explică apostolul Pavel, noi suntem „de neam din Dumnezeu”. Ați trăit având propria identitate individuală mult timp înainte de a veni pe pământ. Tatăl nostru a creat un plan perfect pentru ca noi să venim pe pământ, să învățăm și să ne întoarcem la El. El L-a trimis pe Fiul Său Preaiubit ca, prin puterea ispășirii Sale infinite și învierii Sale, noi să trăim dincolo de mormânt; și, pe măsură ce suntem dornici să ne exercităm credința în El și să ne pocăim de păcatele noastre, noi suntem iertați și primim speranța vieții eterne.", "În această viață muritoare, mintea și spritul nostru au nevoie de o atenție deosebită. Mintea noastră ne permite să trăim, să facem alegeri și să discernem binele de rău. Spiritul nostru primește mărturia confirmatoare că Dumnezeu este Tatăl nostru, că Isus Hristos este Fiul lui Dumnezeu și că învățăturile Lor sunt ghidul nostru către fericire aici și viață eternă dincolo de mormânt.", "Mintea lui Alma a prins acest gând despre Isus Hristos. El i-a schimbat viața. Conferința generală este un timp în care să înțelegem ce dorește Domnul să facem și să devenim. Este, de asemenea, un timp în care să reflectăm la progresul nostru. Pentru că însărcinările mele m-au purtat prin toată lumea, am văzut o putere spirituală sporită la membrii neprihăniți și devotați ai Bisericii.", "Cu cinci ani în urmă, ni s-a cerut să-L punem pe Salvator mai vizibil în centrul a tot ce facem folosind adevăratul nume al Bisericii lui Isus Hristos a Sfinților din Zilele din Urmă. Rostim numele Său cu mai multă seriozitate.", "Cu patru ani în urmă, prin reducerea timpului adunării noastre de duminica, ne-am concentrat mai mult atenția asupra faptului de a lua din împărtășania Domnului. Ne gândim mai mult la Isus Hristos și promitem cu mai multă seriozitate să ne amintim totdeauna de El.", "În timpul izolării determinate de pandemia mondială și cu ajutorul programului Vino și urmează-Mă, învățăturile Salvatorului devin mai importante în căminele noastre, ajutându-ne să-L preaslăvim pe Salvator în timpul săptămânii.", "Urmând sfatul președintelui Russell M. Nelson de a urma îndemnul „Ascultă-L”, ne perfecționăm capacitatea de a recunoaște șoaptele Duhului Sfânt și de a vedea mâna Domnului în viața noastră.", "Dată fiind anunțarea și finalizarea a zeci de temple, noi intrăm mai frecvent în casa Domnului și primim binecuvântările Sale promise. Simțim cu mai multă putere frumusețea transcendentă a Salvatorului și Mântuitorului și nostru.", "Președintele Nelson a spus: „Nu este nimic ușor sau automat în faptul de a deveni… [un ucenic puternic]. Concentrarea noastră trebuie să fie fermă asupra Salvatorului și Evangheliei Sale. Faptul de a ne strădui să privim către El în fiecare gând necesită mult efort mental”.", "Când ne concentrăm atenția asupra lui Isus Hristos, tot ce este în jurul nostru – deși continuă să fie prezent – este privit prin prisma dragostei noastre pentru El. Distragerile mai puțin importante se estompează și noi îndepărtăm acele lucruri care nu ne ajută să păstrăm lumina și însușirile Sale. Când continuați să prindeți, cu atenție, acest gând despre Isus Hristos, vă încredeți în El și țineți poruncile Sale, vă promit că veți avea nu doar îndrumare cerească, ci și putere cerească – putere care aduce tărie legămintelor dumneavoastră, pace în greutățile dumneavoastră și bucurie în binecuvântările dumneavoastră.", "Cu câteva săptămâni în urmă, Kathy și cu mine i-am vizitat pe Matt și Sarah Johnson. Pe perete se afla un tablou cu prețioasa lor familie, o imagine frumoasă cu Salvatorul și o ilustrație cu templul.", "Cele patru fiice ale lor, Maddy, Ruby, Claire și June, au vorbit cu bucurie despre cât de mult și-au iubit mama.", "Timp de peste un an, Sarah programase cu regularitate ca, în zilele de sâmbăta, familia să meargă la templu împreună, pentru ca fetele să participe la botezuri pentru membri decedați ai familiei.", "În luna noiembrie a anului trecut, Sarah a programat vizita la templu a familiei pentru ultima săptămână din decembrie, în ziua de joi în loc de sâmbătă. „Sper că nu te deranjează asta”, i-a spus ea lui Matt.", "Sarah fusese diagnosticată cu cancer și medicii considerau că mai are de trăit încă doi sau trei ani. La o adunare de împărtășanie, Sarah își împărtășise mărturia puternică spunând că oricare va fi rezultatul pentru ea, ea Îl iubea pe Salvator din toată inima și că „victoria fusese obținută deja” de El. Decembrie se apropia, dar sănătatea Sarei s-a înrăutățit brusc și pe neașteptate și ea a fost internată în spital. În ziua de joi, 29 decembrie, dimineața devreme, viața ei muritoare s-a stins încet. Matt fusese alături de Sarah întreaga noapte.", "Cu inima frântă și complet epuizat fizic și emoțional, el a sosit acasă și a plâns alături de fiicele sale. Privindu-și telefonul, el a observat neobișnuita programare la templu pentru acea după-amiază de joi pe care o făcuse Sarah. Matt a spus, „Când am văzut-o prima oară, am gândit că nu putem merge”.", "Dar, apoi, mintea lui Matt a prins acest gând: „Salvatorul trăiește. Nu există alt loc pe pământ în care ne-am putea afla ca familie decât casa Sa sfântă”.", "Matt, Maddy, Ruby, Claire și June au sosit la templu respectând programarea pe care Sarah o făcuse pentru ei. Cu lacrimile șiroindu-i pe obraji, Matt a înfăptuit botezurile împreună cu fiicele sale. Ei au simțit profund dragostea și legătura lor eternă cu Sarah și au simțit dragostea imensă și pacea alinătoare a Salvatorului. Matt a împărtășit cu emoție: „Când simt tristețe adâncă și durere, strig de bucurie pentru că eu cunosc planul minunat al salvării al Tatălui meu”.", "În această perioadă a Paștelui, depun mărturie despre adevărul total și absolut al sacrificiului ispășitor incomparabil al Salvatorului și al învierii Sale glorioase. Când mintea dumneavoastră rămâne fermă și pentru totdeauna concentrată asupra lui Isus Hristos și când continuați să-L puneți mai pe deplin pe Salvator în centrul vieții dumneavoastră, vă promit că veți simți speranța Sa, pacea Sa și dragostea Sa. În numele lui Isus Hristos, amin."]}, {"name": "Un glas de bucurie!", "verses": ["„Ce auzim în Evanghelia pe care am primit-o? Un glas de bucurie! Un glas de îndurare venit din cer; și un glas de adevăr ieșind din pământ… un glas de bucurie pentru cei vii și cei morți; vești bune de mare bucurie.”", "Frați și surori, este aproape imposibil să auzi aceste cuvinte ale profetului Joseph Smith și să nu-ți apară pe chip un mare zâmbet!", "Cuvintele jubilante ale lui Joseph surprind bucuria deplină și maiestuoasă care se găsește în mărețul plan al fericirii întocmit de Dumnezeu, Tatăl nostru Ceresc, pentru că El ne-a asigurat că „oamenii sunt ca să poată avea bucurie”.", "Noi, toți, am scos strigăte de veselie în viața noastră premuritoare, când am auzit planul fericirii întocmit de Dumnezeu și continuăm să scoatem strigăte de veselie aici pe măsură ce trăim potrivit planului Său. Dar care a fost mai exact contextul acestei declarații de fericire a profetului? Ce a declanșat aceste emoții profunde și sincere?", "Profetul Joseph propovăduise despre botezul pentru cei morți. Aceasta era, într-adevăr, o revelație glorioasă care a fost primită cu mare bucurie. Când membrii Bisericii au aflat că puteau fi botezați pentru cei dragi decedați, s-au bucurat. Wilford Woodruff a spus: „În momentul în care am auzit despre aceasta, sufletul meu a tresăltat de bucurie!”.", "Botezul pentru cei dragi care au murit nu a fost singurul adevăr pe care Domnul avea să-l reveleze și să-l restaureze. Au fost o mulțime de alte daruri sau înzestrări pe care Dumnezeu a fost dornic să le confere fiilor și fiicelor Sale.", "Aceste alte daruri au inclus autoritatea preoției, legămintele și rânduielile, căsătoria care poate dura pentru totdeauna, pecetluirea copiilor cu părinții lor în cadrul familiei lui Dumnezeu și, în cele din urmă, binecuvântarea de a ne întoarce acasă, în prezența lui Dumnezeu, Tatăl nostru Ceresc, și a Fiului Său, Isus Hristos. Toate aceste binecuvântări au fost făcute posibile prin ispășirea lui Isus Hristos.", "Deoarece Dumnezeu a considerat că acestea sunt printre cele mai mari și mai sfinte binecuvântări ale Sale, El a instruit să fie ridicate clădiri sacre, în care să poată conferi aceste daruri prețioase copiilor Săi. Aceste clădiri aveau să fie căminul Său pe pământ. Aceste clădiri aveau să fie templele în care ceea ce era pecetluit sau legat pe pământ în numele Său, prin cuvântul Său și cu autoritatea Sa avea să fie legat în ceruri.", "În calitate de membri ai Bisericii de astăzi, unora dintre noi le poate fi ușor să ia drept sigure aceste adevăruri eterne glorioase. Ne-am obișnuit cu ele. Uneori, este util să le vedem prin ochii celor care învață despre ele pentru prima dată. Acest lucru a devenit evident pentru mine datorită unei experiențe recente.", "Anul trecut, chiar înainte de rededicarea Templului Tokyo, Japonia, mulți oaspeți care nu erau de religia noastră au vizitat acel templu. La o astfel de vizită a fost prezent un conducător atent al unei alte religii. L-am învățat pe invitatul nostru despre planul fericirii întocmit de Tatăl Ceresc, rolul de mântuitor al lui Isus Hristos în acel plan și doctrina conform căreia familiile pot fi unite pentru eternitate prin rânduiala de pecetluire.", "La sfârșitul turului, l-am invitat pe prietenul nostru să-și împărtășească sentimentele. Făcând referire la unirea familiilor – din trecut, prezent și viitor – acest om bun a întrebat cu toată sinceritatea: „Înțeleg cu adevărat membrii credinței dumneavoastră cât de profundă este această doctrină?”. Dânsul a adăugat: „Aceasta ar putea foarte bine să fie una dintre singurele învățături care pot uni această lume care este atât de divizată”.", "Ce observație pătrunzătoare! Acest bărbat nu a fost impresionat doar de măiestria extraordinară cu care a fost construit templul, ci, mai ales, de doctrina uimitoare și profundă conform căreia familiile sunt unite și pecetluite pentru totdeauna cu Tatăl Ceresc și Isus Hristos.", "Ca urmare nu trebuie să fim surprinși când chiar și cineva care nu este de credința noastră recunoaște măreția a ceea ce se întâmplă în templu. Un lucru care poate deveni obișnuit sau o rutină pentru noi este văzut uneori în splendoarea și măreția lui de către cei care îl aud sau îl simt pentru prima dată.", "Deși au existat temple și în vechime, odată cu restaurarea Evangheliei lui Isus Hristos, construirea de temple a fost una dintre cele mai mari priorități ale tuturor profeților încă de la profetul Joseph Smith. Și este ușor de înțeles de ce.", "Când profetul Joseph propovăduia despre botezul pentru cei morți, el a revelat un alt mare adevăr. El ne-a învățat: „Permiteți-mi să vă asigur că acestea sunt principii cu privire la cei morți și la cei vii peste care nu putem trece cu ușurință, pentru că privesc salvarea noastră. Pentru că salvarea lor este necesară și esențială pentru salvarea noastră… fără noi ei nu pot ajunge la desăvârșire – și nici noi fără morții noștri nu putem ajunge la desăvârșire”.", "După cum vedeți, nevoia de temple și de munca înfăptuită atât pentru cei vii, cât și pentru cei morți devine foarte clară.", "Dușmanul este în alertă. Puterea lui este amenințată de rânduielile și legămintele înfăptuite în temple și el face tot ce poate pentru a încerca să oprească lucrarea. De ce? Pentru că el cunoaște puterea care vine din această lucrare sacră. Cu fiecare templu nou care este dedicat, puterea salvatoare a lui Isus Hristos se extinde în întreaga lume pentru a contracara eforturile dușmanului și pentru a ne mântui pe măsură ce venim la El. Pe măsură ce crește numărul templelor și al persoanelor care își țin legămintele, dușmanul devine mai slab.", "La începuturile Bisericii, unii se îngrijorau când urma să fie anunțat un templu nou, căci spuneau: „Nu am început niciodată să construim un templu fără să înceapă să sune clopotele iadului”. Dar Brigham Young răspundea cu mult curaj: „Vreau să le aud sunând din nou”.", "În această viață muritoare, nu vom scăpa niciodată de război, dar putem avea putere asupra dușmanului. Acea putere și acea tărie vin de la Isus Hristos pe măsură ce facem și ținem legămintele din templu.", "Președintele Russell M. Nelson ne-a învățat: „Vine momentul în care cei care nu se supun Domnului vor fi despărțiți de cei care se supun. Asigurarea noastră cea mai bună este aceea de a continua să fim demni pentru a putea intra în casa Sa sfântă”.", "Iată câteva alte binecuvântările pe care ni le-a promis Dumnezeu prin profetul Său.", "Aveți nevoie de miracole? Profetul nostru a spus: „Vă promit că, dacă veți face sacrificii pentru a sluji și preaslăvi în templele Sale, Domnul va face miracolele de care știe că aveți nevoie”.", "Aveți nevoie de puterea vindecătoare și întăritoare a Salvatorului Isus Hristos? Președintele Nelson ne asigură că „tot ce se propovăduiește în templu… ne mărește înțelegerea despre Isus Hristos… Când ne ținem legămintele, El ne înzestrează cu puterea Sa vindecătoare și întăritoare. Și, o, cât de mult vom avea nevoie de puterea Sa în zilele care vor urma!”.", "În prima Duminică de Florii, când Isus Hristos a intrat triumfător în Ierusalim, o mulțime de ucenici de-ai Săi, „plină de bucurie, a început să laude pe Dumnezeu cu glas tare” spunând: „Binecuvântat este Împăratul care vine în Numele Domnului!”.", "Cât de potrivit a fost ca Templul Kirtland să fie dedicat în Duminica Floriilor din anul 1836! Cu acea ocazie, ucenicii lui Isus Hristos s-au bucurat de asemenea. În rugăciunea de dedicare, profetul Joseph Smith a declarat aceste cuvinte de laudă:", "„O, Doamne, Dumnezeu Atotputernic, ascultă-ne… și răspunde-ne din cer… unde stai pe tron, cu slavă, onoare, putere, maiestate [și] tărie…", "Ajută-ne prin puterea Spiritului Tău, să putem să ne unim glasurile cu cele ale serafimilor strălucitori și luminoși din jurul tronului Tău, cu aclamații de preamărire, cântând Osana lui Dumnezeu și Mielului!", "Și [fie ca] aceștia… sfinții Tăisă scoată strigăte de bucurie”.", "Frați și surori, astăzi, în această Duminică de Florii, fie ca noi, în calitate de ucenici ai lui Isus Hristos, să-L lăudăm, de asemenea, pe Dumnezeul nostru Sfânt și să ne bucurăm de bunătatea Sa față de noi. „Ce auzim în Evanghelia pe care am primit-o?” Cu adevărat „un glas de bucurie!”.", "Depun mărturie că veți simți bucurie din ce în ce mai mult pe măsură ce intrați în templele sfinte ale Domnului. Depun mărturie că veți simți că El, la rândul Său, se bucură pentru dumneavoastră, în numele lui Isus Hristos, amin."]}, {"name": "Este nevoie de împăciuitori", "verses": ["Dragii mei frați și dragile mele surori, este o bucurie să mă aflu alături de dumneavoastră. În ultimele șase luni, m-am gândit mereu la dumneavoastră și ați fost în rugăciunile mele. Mă rog ca Duhul Sfânt să comunice ceea ce Domnul dorește ca dumneavoastră să auziți în timp ce vă vorbesc acum.", "Cu mulți ani în urmă, în timpul stagiului meu în chirurgie, am ajutat un chirurg care amputa un picior plin de gangrenă infecțioasă. Operația a fost dificilă. Apoi, sporind tensiunea, unul dintre membrii echipei a îndeplinit greșit o procedură și chirurgul a explodat de mânie. În plin acces de furie, a aruncat bisturiul care era plin cu microbi. A aterizat în antebrațul meu!", "Toți cei din sala de operație – cu excepția chirurgului care-și pierduse controlul – au fost îngroziți de această încălcare periculoasă a practicii chirurgicale. Din fericire, nu m-am infectat. Dar această experiență mi-a rămas în minte mult timp. Chiar în acel moment, mi-am promis că, orice s-ar întâmpla în sala mea de operație, nu voi pierde niciodată controlul asupra emoțiilor mele. De asemenea, în acea zi, am promis să nu arunc nimic la mânie – fie că este vorba de bisturiu sau de cuvinte.", "Chiar și acum, decenii mai târziu, mă întreb dacă bisturiul contaminat care a aterizat în brațul meu era mai toxic decât cearta plină de venin care infectează astăzi dialogul nostru civic și prea multe relații personale. Politețea și decența par să fi dispărut în această perioadă de polarizare și dispute înflăcărate.", "Vulgaritatea, criticarea și clevetirea la adresa altora sunt mult prea des întâlnite. Prea mulți experți, politicieni, artiști și alți influențatori aduc în mod constant insulte. Sunt foarte îngrijorat că atât de mulți oameni par să creadă că este întru totul acceptabil să condamne, să denigreze și să defăimeze pe oricine nu este de acord cu ei. Mulți par nerăbdători să strice reputația altuia cu remarci patetice și jalnice!", "Mânia nu convinge niciodată. Ostilitatea nu clădește pe nimeni. Cearta nu duce niciodată la soluții inspirate. Din păcate, vedem uneori comportamente conflictuale chiar și în rândul nostru. Auzim de cei care își denigrează soțul sau soția și copiii, de cei care folosesc izbucniri pline de mânie pentru a-i controla pe alții și de cei care îi pedepsesc pe membrii familiei cu „răceală și indiferență”. Auzim de tineri și copii care hărțuiesc și intimidează și de angajați care își defăimează colegii.", "Dragii mei frați și dragile mele surori, aceste lucruri nu ar trebui să se întâmple. În calitate de ucenici ai lui Isus Hristos, trebuie să fim exemple privind modul de interacționare cu alte persoane – mai ales când avem diferențe de opinie. Unul dintre cele mai ușoare moduri de a identifica un adevărat ucenic al lui Isus Hristos este de a vedea cu câtă compasiune tratează acea persoană alți oameni.", "Salvatorul a clarificat acest lucru în cuvântările adresate ucenicilor din ambele emisfere. „Ferice de cei împăciuitori”, a spus El. „Oricui te lovește peste obrazul drept, întoarce-i și pe celălalt.” Și, apoi, desigur, El ne-a oferit îndemnul care ne pune pe fiecare dintre noi la încercare: „Iubiți pe vrăjmașii voștri, binecuvântați pe cei ce vă blestemă, faceți bine celor ce vă urăsc și rugați-vă pentru cei ce vă asupresc și vă prigonesc”.", "Înainte de moartea Sa, Salvatorul le-a poruncit celor Doisprezece Apostoli ai Săi să se iubească unul pe altul așa cum i-a iubit El. Și, apoi, a adăugat: „Prin aceasta vor cunoaște toți că sunteți ucenicii Mei, dacă veți avea dragoste unii pentru alții”.", "Mesajul Salvatorului este clar: ucenicii Săi adevărați clădesc, înalță, încurajează, conving și inspiră – indiferent cât de dificilă este situația. Adevărații ucenici ai lui Isus Hristos sunt împăciuitori.", "Astăzi este Duminica Floriilor. Ne pregătim să sărbătorim cel mai important și transcendent eveniment consemnat vreodată pe pământ, și anume, ispășirea și învierea Domnului Isus Hristos. Unul dintre cele mai bune moduri prin care putem arăta Salvatorului prețuirea noastră este acela de a deveni împăciuitori.", "Ispășirea Salvatorului a făcut posibil să biruim orice rău – inclusiv cearta. Nu vă lăsați înșelați: cearta este dăunătoare! Isus Hristos a declarat că cei care au „spiritul de ceartă” nu sunt ai Săi, ci sunt ai „diavolului, care este tatăl certurilor; și el agită inimile oamenilor ca să se certe cu mânie unul cu altul”. Cei care încurajează cearta ocupă o pagină din cartea care conține planurile lui Satana, fie că își dau seama sau nu. „Niciun om nu poate sluji la doi stăpâni.” Nu-l putem sprijini pe Satana cu atacurile noastre verbale și, apoi, să credem că încă Îi putem sluji lui Dumnezeu.", "Dragii mei frați și dragile mele surori, modul în care ne comportăm unii cu alții contează cu adevărat! Modul în care vorbim cu alții acasă, la biserică, la muncă și online contează cu adevărat. Astăzi, invit pe fiecare dintre noi să interacționăm cu alții într-un mod mai bun și mai sfânt. Vă rog să ascultați cu atenție. „Dacă este ceva… virtuos, vrednic de iubit, care are bună reputație sau este demn de laudă”, pe care îl putem spune despre o altă persoană – fie când este de față, fie când nu este – acesta ar trebui să fie standardul nostru de comunicare.", "Dacă un cuplu din episcopia dumneavoastră divorțează sau un tânăr misionar se întoarce acasă mai devreme sau un adolescent se îndoiește de mărturia sa, ei nu au nevoie de judecata dumneavoastră. Ei trebuie să simtă dragostea pură a lui Isus Hristos reflectată în cuvintele și faptele dumneavoastră.", "Dacă un prieten de pe rețelele de socializare are opinii politice sau sociale puternice care încalcă tot ceea ce credeți, o replică furioasă și tăioasă din partea dumneavoastră nu va fi de ajutor. Construirea unor punți de înțelegere va necesita mult mai mult din partea dumneavoastră, dar este exact ceea ce are nevoie prietenul dumneavoastră.", "Cearta alungă Spiritul – de fiecare dată. Cearta întărește ideea falsă conform căreia confruntarea este calea de a rezolva diferențele; dar nu este niciodată așa. Cearta este o alegere. A fi împăciuitor este o alegere. Aveți libertatea de a alege cearta sau împăcarea. Vă îndemn să alegeți să fiți împăciuitori, acum și întotdeauna.", "Frați și surori, putem schimba literalmente lumea – câte o persoană și câte o interacțiune pe rând. Cum? Fiind un exemplu în ceea ce privește modul în care diferențele de opinie sincere pot fi gestionate prin respect reciproc și dialog demn.", "Diferențele de opinie fac parte din viață. Lucrez în fiecare zi cu slujitori devotați ai Domnului care nu văd întotdeauna o problemă în același mod. Ei știu că eu doresc să aud ideile și sentimentele lor sincere despre tot ceea ce discutăm – în special aspectele delicate.", "Cei doi onorabili consilieri ai mei, președintele Dallin H. Oaks și președintele Henry B. Eyring, sunt exemple în ceea ce privește modul în care își exprimă sentimentele – mai ales când ar putea fi diferite. Ei fac acest lucru cu dragoste pură unul față de altul. Niciunul dintre ei nu sugerează că știe mai bine și, prin urmare, trebuie să-și apere cu înverșunare opinia. Niciunul dintre ei nu arată nevoia de a concura cu celălalt. Pentru că fiecare este plin de caritate, „dragostea pură a lui Hristos”, discuțiile noastre pot fi îndrumate de Spiritul Domnului. Cât de mult îi iubesc și îi cinstesc pe acești doi bărbați minunați!", "Caritatea este antidotul pentru ceartă. Caritatea este darul spiritual care ne ajută să înlăturăm omul firesc, care este egoist, defensiv, mândru și gelos. Caritatea este caracteristica principală a unui adevărat ucenic al lui Isus Hristos. Caritatea definește un împăciuitor.", "Când ne umilim înaintea lui Dumnezeu și ne rugăm cu toată puterea inimii noastre, Dumnezeu va avea caritate față de noi.", "Cei binecuvântați cu acest dar divin sunt îndelung răbdători și buni. Ei nu-i invidiază pe alții și nu sunt preocupați să-și demonstreze importanța. Ei nu se lasă provocați cu ușurință și nu au gânduri rele despre alții.", "Frați și surori, dragostea pură a lui Hristos este răspunsul la cearta care ne afectează astăzi. Caritatea ne motivează să „[purtăm] greutățile unul altuia”, nu să ne împovărăm unii pe alții. Dragostea pură a lui Hristos ne permite să „[fim] martorii lui Dumnezeu în toate timpurile și în toate lucrurile” – mai ales în situații tensionate. Caritatea ne permite să arătăm cum vorbesc și acționează bărbații și femeile lui Hristos – mai ales când sunt atacați.", "Acum, nu vorbesc despre „pace cu orice preț”. Vorbesc despre faptul de a-i trata pe alții în moduri care sunt în acord cu ținerea legământului pe care îl faceți când luați din împărtășanie. Noi facem legământ să ne aducem întotdeauna aminte de Salvator. În situațiile foarte tensionate în care există multă ceartă, vă invit să vă aduceți aminte de Isus Hristos. Rugați-vă să aveți curajul și înțelepciunea de a spune sau de a face ceea ce ar spune sau ar face El. Pe măsură ce Îl urmăm pe Domnul păcii, vom deveni împăciuitorii Săi.", "În acest moment, poate vă gândiți că acest mesaj ar ajuta cu adevărat pe cineva pe care-l cunoașteți. Poate că sperați că acesta îl va ajuta să fie mai amabil cu dumneavoastră. Sper că așa va fi! Dar, de asemenea, sper că vă veți uita adânc în inima dumneavoastră pentru a vedea dacă există urme de mândrie sau gelozie care vă împiedică să deveniți împăciuitori.", "Dacă doriți cu adevărat să ajutați la adunarea lui Israel și la clădirea relațiilor care vor dura de-a lungul eternităților, acum este momentul să puneți deoparte amărăciunea. Acum este momentul să încetați să insistați ca oamenii să accepte doar opinia dumneavoastră. Acum este momentul să încetați să faceți lucruri care îi fac pe alții să meargă pe coji de ouă de teamă să nu vă supere. Acum este momentul să vă îngropați armele de război. Dacă arsenalul dumneavoastră verbal este plin de insulte și acuzații, acum este momentul să renunțați la el. Vă veți înălța ca un bărbat puternic spiritual sau o femeie puternică spiritual ai lui Hristos.", "Templul ne poate ajuta în acest proces. Acolo, suntem înzestrați cu puterea lui Dumnezeu, care ne dă capacitatea de a-l învinge pe Satana, cel care provoacă toate certurile. Alungați-l din relațiile dumneavoastră! Observați că noi, de asemenea, îl mustrăm pe dușman de fiecare dată când rezolvăm o neînțelegere sau refuzăm să ne simțim jigniți. În loc de a face astfel, putem da dovadă de îndurare blândă, care este caracteristică adevăraților ucenici ai lui Isus Hristos. Împăciuitorii zădărnicesc acțiunile dușmanului.", "Fie ca noi, ca popor, să devenim o adevărată lumină pe deal – o lumină care „nu poate fi [ascunsă]”. Să arătăm că există o cale plină de pace și respect de a rezolva probleme complexe și o cale plină de lumină de a rezolva neînțelegerile. Pe măsură ce dați dovadă de caritatea manifestată de adevărații ucenici ai lui Isus Hristos, Domnul vă va mări eforturile dincolo de orice imaginație.", "Năvodul Evangheliei este cel mai mare năvod din lume. Dumnezeu i-a invitat pe toți să vină la El, „negri și albi, sclavi și liberi, bărbați și femei”. Este loc pentru toată lumea. Cu toate acestea, nu există loc pentru prejudecată, condamnare sau ceartă de orice fel.", "Dragii mei frați și dragile mele surori, tot ce este mai bun urmează să vină pentru cei care își petrec viața clădindu-i pe alții. Astăzi, vă invit să vă analizați calitatea de ucenic în contextul modului în care îi tratați pe alții. Vă binecuvântez să faceți orice schimbări pot fi necesare, astfel încât comportamentul dumneavoastră să înnobileze, să fie respectuos și specific unui ucenic adevărat al lui Isus Hristos.", "Vă binecuvântez să înlocuiți agresivitatea cu ruga, ostilitatea cu înțelegerea și cearta cu pacea.", "Dumnezeu trăiește! Isus este Hristosul. El este capul acestei Biserici. Noi suntem slujitorii Săi. El ne va ajuta să devenim împăciuitorii Săi. Aceasta este mărturia mea, în numele sacru al lui Isus Hristos, amin."]}, {"name": "Învățăturile lui Isus Hristos", "verses": ["Noi credem în Hristos. În calitate de membri ai Bisericii lui Isus Hristos a Sfinților din Zilele din Urmă, noi Îl preaslăvim și urmăm învățăturile Sale din scripturi.", "Înaintea căderii, Tatăl nostru Ceresc le-a vorbit direct lui Adam și Evei. După aceea, Tatăl L-a prezentat pe Singurul Său Fiu Născut, Isus Hristos, ca fiind Salvatorul și Mântuitorul nostru și ne-a dat porunca: „Ascultați-L”. Din această îndrumare, concluzionăm că acele cuvinte, din consemnările scripturale, care sunt rostite de „Dumnezeu” sau de „Domnul” sunt aproape întotdeauna cuvintele lui Iehova, Domnul nostru înviat, Isus Hristos.", "Scripturile ne sunt oferite pentru a ne îndruma viața. Așa cum ne-a învățat profetul Nefi, noi trebuie să ne „[ospătăm] din cuvintele lui Hristos; căci iată, cuvintele lui Hristos [ne] vor spune toate lucrurile pe care trebuie să le [facem]”. Cele mai multe dintre versetele care relatează despre slujirile lui Isus în viața muritoare sunt descrieri a ceea ce El a făcut. Mesajul meu de astăzi constă într-o selecție de cuvinte ale Salvatorului nostru – ceea ce El a spus. Acestea sunt cuvinte consemnate în Noul Testament (inclusiv completările inspirate ale lui Joseph Smith) și în Cartea lui Mormon. Majoritatea acestor selecții se află în ordinea în care le-a spus Salvatorul nostru.", "„Adevărat, adevărat îți spun, că, dacă nu se naște cineva din apă și din Duh, nu poate să intre în împărăția lui Dumnezeu.”", "„Ferice de… cei flămânzi și însetați după dreptate, căci ei vor fi plini de Duhul Sfânt.”", "„Ferice de cei împăciuitori, căci ei vor fi chemați fii ai lui Dumnezeu!”", "„Ați auzit că s-a zis celor din vechime: «Să nu preacurvești».", "Dar Eu vă spun că orișicine se uită la o femeie, ca s-o poftească, a și preacurvit cu ea în inima lui.”", "„Ați auzit că s-a zis: «Să iubești pe aproapele tău, și să urăști pe vrăjmașul tău».", "Dar Eu vă spun: Iubiți pe vrăjmașii voștri, binecuvântați pe cei ce vă blestemă, faceți bine celor ce vă urăsc, și rugați-vă pentru cei ce vă asupresc și vă prigonesc,", "ca să fiți fii ai Tatălui vostru care este în ceruri; căci El face să răsară soarele Său peste cei răi și peste cei buni, și dă ploaie peste cei drepți și peste cei nedrepți.”", "„Dacă iertați oamenilor greșelile lor, și Tatăl vostru cel Ceresc vă va ierta greșelile voastre.", "Dar dacă nu iertați oamenilor greșelile lor, nici Tatăl vostru nu vă va ierta greșelile voastre.”", "„Dacă ați fi din lume, lumea ar iubi ce este al ei; dar, pentru că nu sunteți din lume, și pentru că Eu v-am ales din mijlocul lumii, de aceea lumea vă urăște.”", "„De aceea, nu căutați lucrurile acestei lumi, ci căutați mai întâi să zidiți împărăția lui Dumnezeu și să întemeiați dreptatea Lui, și toate aceste lucruri vi se vor adăuga.”", "„Tot ce voiți să vă facă vouă oamenii, faceți-le și voi la fel; căci în aceasta este cuprinsă legea și prorocii.”", "„Păziți-vă de proroci mincinoși. Ei vin la voi îmbrăcați în haine de oi, dar pe dinăuntru sunt niște lupi răpitori.", "Îi veți cunoaște după roadele lor. Culeg oamenii struguri din spini sau smochine din mărăcini?", "Tot așa, orice pom bun face roade bune, dar pomul rău face roade rele.”", "„Nu orișicine-Mi zice: «Doamne, Doamne!» va intra în împărăția cerurilor, ci cel ce face voia Tatălui Meu care este în ceruri.”", "„Veniți la Mine, toți cei trudiți și împovărați, și Eu vă voi da odihnă.", "Luați jugul Meu asupra voastră, și învățați de la Mine, căci Eu sunt blând și smerit cu inima; și veți găsi odihnă pentru sufletele voastre.", "Căci jugul Meu este bun, și sarcina Mea este ușoară.”", "„Dacă cineva vrea să vină după Mine, să se lepede de sine, să-și ia crucea lui și să Mă urmeze.", "Și acum, ca cineva să își ia crucea lui înseamnă să nege tot ceea ce este necuvios și orice poftă lumească, și să țină poruncile Mele.”", "„Prin urmare, lăsați lumea și salvați-vă sufletele; căci la ce i-ar folosi unui om să câștige întreaga lume dacă își pierde sufletul? Sau ce ar da un om în schimb pentru sufletul său?”", "„Dacă vrea cineva să facă voia Lui, va ajunge să cunoască dacă învățătura este de la Dumnezeu, sau dacă Eu vorbesc de la Mine.”", "„Și Eu vă spun vouă: Cereți, și vi se va da; căutați, și veți găsi; bateți și vi se va deschide.", "Fiindcă oricine cere, capătă; cine caută găsește; și celui ce bate, i se deschide.”", "„Mai am și alte oi, care nu sunt din staulul acesta; și pe acelea trebuie să le aduc. Ele vor asculta de glasul Meu, și va fi o turmă și un Păstor.”", "„Isus i-a zis: «Eu sunt învierea și viața. Cine crede în Mine, chiar dacă ar fi murit, va trăi.", "Și oricine trăiește, și crede în Mine, nu va muri niciodată».”", "„[Cea mai mare poruncă din lege este aceasta:] Să iubești pe Domnul, Dumnezeul tău, cu toată inima ta, cu tot sufletul tău și cu tot cugetul tău.", "Aceasta este cea dintâi, și cea mai mare poruncă.", "Iar a doua, asemenea ei, este: «Să iubești pe aproapele tău ca pe tine însuți».", "În aceste două porunci se cuprinde toată legea și prorocii.”", "„Cine are poruncile Mele și le păzește, acela Mă iubește; și cine Mă iubește, va fi iubit de Tatăl Meu. Eu îl voi iubi, și Mă voi arăta lui.”", "„Vă las pacea, vă dau pacea Mea. Nu v-o dau cum o dă lumea. Să nu vi se tulbure inima, nici să nu se înspăimânte.”", "„Aceasta este porunca Mea: să vă iubiți unii pe alții, cum v-am iubit Eu.”", "„Uitați-vă la mâinile și picioarele Mele, Eu sunt; pipăiți-Mă și vedeți: un duh n-are nici carne, nici oase, cum vedeți că am Eu.”", "„Duceți-vă și faceți ucenici din toate neamurile, botezându-i în numele Tatălui și al Fiului și al Sfântului Duh.", "Și învățați-i să păzească tot ce v-am poruncit. Și iată că Eu sunt cu voi în toate zilele, până la sfârșitul veacului.”", "După slujirea Sa în Țara Sfântă, Isus Hristos le-a apărut celor neprihăniți de pe continentul american. Urmează câteva dintre cuvintele pe care El le-a rostit acolo.", "„Iată, Eu sunt Isus Hristos, Fiul lui Dumnezeu. Eu am făcut cerul și pământul și toate lucrurile care sunt în ele. Eu am fost împreună cu Tatăl de la început. Eu sunt în Tatăl, iar Tatăl este în Mine; și în Mine a slăvit Tatăl numele Său.”", "„Eu sunt lumina și viața lumii. Eu sunt Alfa și Omega, începutul și sfârșitul.", "Și voi nu trebuie să mai oferiți pentru Mine vărsare de sânge; da, jertfele și darurile voastre arse trebuie să înceteze, căci Eu nu voi mai primi niciun fel de jertfe și de daruri arse.", "Și voi va trebui să-mi oferiți Mie ca jertfă o inimă frântă și un spirit smerit. Și oricine va veni către Mine cu inima frântă și cu spiritul smerit, pe acela îl voi boteza Eu cu foc și cu Duhul Sfânt…", "Iată, Eu am venit în lume ca să aduc mântuire în lume, pentru ca să salvez lumea de la păcat.”", "„Și iarăși vă spun Eu vouă că trebuie să vă pocăiți și să fiți botezați în numele Meu și să deveniți ca niște prunci sau, dacă nu, atunci voi nu puteți moșteni împărăția lui Dumnezeu.”", "„De aceea, aș dori să fiți perfecți, tot așa cum sunt Eu sau așa cum Tatăl vostru care este în ceruri este perfect.”", "„Adevărat, adevărat vă spun Eu vouă, voi trebuie să vegheați și să vă rugați întotdeauna ca să nu fiți ispitiți de către diavol și să nu fiți înrobiți de către el.”", "„De aceea, voi trebuie întotdeauna să vă rugați la Tatăl în Numele Meu.”", "„De aceea, orice veți face, veți face în numele Meu; de aceea voi veți numi Biserica după numele Meu.”", "„Iată, Eu v-am dat vouă Evanghelia Mea; și aceasta este Evanghelia pe care Eu v-am dat-o vouă – cum că Eu am venit pe lume pentru ca să îndeplinesc voința Tatălui Meu, căci Tatăl Meu M-a trimis pe Mine.", "Iar Tatăl Meu M-a trimis pe Mine pentru ca Eu să pot fi înălțat pe cruce; iar după ce Eu am fost înălțat pe cruce pentru ca să pot să-i aduc pe toți oamenii la Mine… ca să fie judecați după faptele lor, fie că ele sunt bune sau rele.”", "„Acum, aceasta este porunca: Pocăiți-vă, voi cei de la marginile pământului, și veniți la Mine și fiți botezați în numele Meu pentru ca să puteți fi sfințiți prin primirea Duhului Sfânt, pentru ca să puteți să stați fără de pată în fața Mea în ziua din urmă.”", "Noi credem în Hristos. Închei cu ceea ce El a spus despre cum trebuie să cunoaștem și să urmăm învățăturile Sale:", "„Dar Mângâietorul, adică Duhul Sfânt, pe care-L va trimite Tatăl, în numele Meu, vă va învăța toate lucrurile, și vă va aduce aminte de tot ce v-am spus Eu”.", "Eu declar adevărul acestor învățături în numele lui Isus Hristos, amin."]}, {"name": "Să ne aducem aminte ce contează cel mai mult", "verses": ["În timp ce, în acest sfârșit de săptămână, ne aducem aminte de intrarea triumfală a Salvatorului în Ierusalim cu puțin înainte de sacrificiul Său ispășitor, îmi vin în minte cuvintele Sale de speranță și alinare: „Eu sunt învierea și viața. Cine crede în Mine, chiar dacă ar fi murit, va trăi”.", "Eu Îl iubesc. Cred în El. Depun mărturie că El este învierea și viața.", "Această mărturie m-a alinat și întărit în ultimii patru ani și jumătate de când soția mea, Barbara, a murit. Îmi este dor de ea.", "Deseori, am cugetat asupra căsătoriei noastre eterne și vieții noastre împreună.", "Am împărtășit anterior cum am întâlnit-o prima dată pe Barbara și cum acea experiență m-a învățat să folosesc abilitatea de a „urmări progresul” pe care am învățat-o în misiune. În cazul ei, a trebuit să urmăresc progresul foarte repede după ce ne-am întâlnit, deoarece era frumoasă, populară și avea un calendar social foarte încărcat. M-am îndrăgostit repede, pentru că ea era sociabilă și prietenoasă. I-am admirat bunătatea. Am simțit că ea și cu mine eram făcuți unul pentru altul. Părea atât de simplu în mintea mea.", "Barbara și cu mine am ieșit la întâlniri și relația noastră începuse să devină serioasă, dar ea nu era sigură că mariajul cu mine ar fi fost potrivit pentru ea.", "Nu era suficient ca eu să știu; Barbara trebuia să știe și ea. Eu știam că, dacă petreceam timp postind și rugându-ne în legătură cu acest lucru, Barbara putea primi o confirmare din cer.", "Am petrecut un sfârșit de săptămână fără să ieșim la întâlnire, astfel încât să putem posti și să ne rugăm individual pentru a ști fiecare în parte. Din fericire pentru mine, ea a primit aceeași confirmare pe care o primisem și eu. Restul, așa cum se spune, este istorie.", "Când Barbara a murit, copiii noștri au inscripționat pe piatra ei funerară câteva învățături pe care Barbara dorea ca ei să și le aducă aminte. Una dintre acele învățături este: „Ceea ce contează cel mai mult este ceea ce durează cel mai mult”.", "Astăzi, voi împărtăși, din inima mea, câteva sentimente și gânduri despre ceea ce contează cel mai mult.", "Primul, relația cu Tatăl nostru Ceresc și cu Fiul Său, Domnul Isus Hristos, este cea mai importantă. Această relație contează cel mai mult acum și în eternitate.", "Al doilea, relațiile de familie se numără printre acele lucruri care contează cel mai mult.", "De-a lungul păstoririi mele, am vizitat multe persoane și familii afectate de dezastre naturale devastatoare. Multe erau strămutate, înfometate și înspăimântate. Aveau nevoie de asistență medicală, de hrană și de adăpost.", "Aveau, de asemenea, nevoie de familiile lor.", "Știu că poate unii nu au binecuvântările unei familii apropiate, așadar, când spun „familie”, includ familia extinsă, prietenii și chiar familiile reprezentate de episcopii. Aceste relații sunt esențiale sănătății emoționale și fizice.", "Aceste relații pot oferi, de asemenea, dragoste, bucurie, fericire și un sentiment de apartenență.", "Întreținerea acestor relații importante este o alegere. Alegerea de a face parte dintr-o familie implică devotament, dragoste, răbdare, comunicare și iertare. Pot exista momente în care nu suntem de acord cu o altă persoană, dar putem face acest lucru fără a fi dezagreabili. În timpul curtării și căsniciei, ne îndrăgostim sau nu ne îndrăgostim nu ca și cum am fi niște piese mutate pe tabla de șah. Alegem să ne iubim și să ne susținem unul pe altul. Facem același lucru în alte relații de familie și cu prieteni care ne sunt ca o familie.", "În declarația despre familie, se afirmă că „planul divin al fericirii face posibil ca relațiile de familie să continue și după moarte. Rânduielile și legămintele sacre ce se fac în templele sfinte dau posibilitatea fiecărei persoane să se întoarcă în prezența lui Dumnezeu, iar familiilor lor să fie unite pentru eternitate”.", "Un alt lucru care contează cel mai mult este să urmăm îndemnurile Spiritului în relațiile noastre cele mai importante și în eforturile noastre de a ne iubi aproapele ca pe noi înșine, inclusiv în păstorirea noastră privată și în cea publică. Am învățat această lecție devreme în viața mea, în timp ce slujeam în calitate de episcop.", "Târziu, într-o seară rece de iarnă cu multă zăpadă, mă pregăteam să plec din biroul meu de episcop când, deodată, am simțit impresia puternică de a vizita o văduvă în vârstă din episcopie. M-am uitat la ceas – era ora 10:00 seara. Mi-am spus că era prea târziu să fac o astfel de vizită. Și, pe deasupra, mai și ningea. Am hotărât să o vizitez pe această soră dragă la prima oră a dimineții, în loc s-o deranjez la o oră atât de târzie. Am condus până acasă și m-am dus la culcare, dar m-am foit și răsucit în pat toată noaptea pentru că Spiritul mă îmboldea.", "Dimineața următoare, devreme, am condus direct la casa văduvei. Fiica ei a răspuns la ușă și, în lacrimi, a spus: „O, stimate episcop, vă mulțumesc că ați venit. Mama a murit în urmă cu două ore” – eram distrus. Nu voi uita niciodată sentimentele din inima mea. Am plâns. Cine ar fi meritat mai mult decât această văduvă dragă să-l roage pe episcopul ei s-o țină de mână, s-o aline și, poate, să-i dea o ultimă binecuvântare? Am ratat acea ocazie pentru că hotărâsem să ignor acel îndemn puternic din partea Spiritului.", "Frați și surori, tineri băieți și tinere fete și copii de la Societatea Primară, depun mărturie că urmarea îndemnurilor Spiritului este unul dintre lucrurile care contează cel mai mult în toate relațiile noastre.", "În cele din urmă, în acest sfârșit de săptămână în care este duminica Floriilor, depun mărturie că a fi convertiți la Domnul, a depune mărturie despre El și a-I sluji se numără, de asemenea, printre lucrurile care contează cel mai mult.", "Credința în Isus Hristos este temelia mărturiilor noastre. O mărturie este o atestare sau o confirmare a adevărului etern imprimată în inima și sufletul cuiva prin Duhul Sfânt. O mărturie despre Isus Hristos, născută din Spirit și întărită de El, schimbă vieți – schimbă modul în care gândim și modul în care trăim. O mărturie ne întoarce către Tatăl nostru Ceresc și Fiul Său divin.", "Alma ne-a învățat:", "„Iată, vă mărturisesc vouă că lucrurile despre care v-am vorbit sunt adevărate. Și cum credeți voi că știu despre adevărul lor?", "Iată, vă spun vouă, ele mi-au fost făcute cunoscute de către Spiritul Sfânt al lui Dumnezeu. Iată, am postit și m-am rugat multe zile ca să cunosc aceste lucruri eu însumi. Și, acum, eu știu că ele sunt adevărate; căci Domnul Dumnezeu mi le-a făcut cunoscute mie prin Spiritul lui Sfânt”.", "Nu este suficient doar să avem o mărturie. Pe măsură ce convertirea noastră la Isus Hristos se dezvoltă, dorim, în mod firesc, să depunem mărturie despre El – despre bunătatea, dragostea și bunăvoința Sa.", "Deseori, în adunările noastre de mărturii din duminicile de post, auzim expresiile „sunt recunoscător” și „iubesc” mai mult decât expresiile „eu știu” și „eu cred”.", "Vă invit să vă depuneți mai des mărturia despre Isus Hristos. Depuneți mărturie despre ceea ce știți și credeți și despre ceea ce simțiți, nu doar despre lucrurile pentru care sunteți recunoscători. Depuneți mărturie despre propriile experiențe legate de faptul de a ajunge să-L cunoașteți pe Salvator și de a-L iubi, de faptul de a trăi conform învățăturilor Sale și despre puterea Sa care mântuiește și întărește în viața dumneavoastră. Pe măsură ce vă depuneți mărturia despre ceea ce știți, credeți și simțiți, Duhul Sfânt le va confirma adevărul celor care vă ascultă, în mod sincer, mărturia. Ei vor face acest lucru pentru că au văzut cum ați devenit ucenici pașnici ai lui Isus Hristos. Ei vor vedea ce înseamnă să fii ucenicul Său. De asemenea, ei vor simți ceva ce poate nu au mai simțit înainte. O mărturie pură vine dintr-o inimă schimbată și poate fi dusă, prin puterea Duhului Sfânt, în inimile altora care sunt deschiși să o primească.", "Cei care simt ceva ca urmare a mărturiei dumneavoastră pot, apoi, să-L roage pe Domnul, în rugăciune, să confirme adevărul mărturiei dumneavoastră. Apoi, pot ști ei înșiși.", "Frați și surori, vă depun mărturie că știu că Isus Hristos este Salvatorul și Mântuitorul lumii. El trăiește. El este Fiul înviat al lui Dumnezeu și aceasta este Biserica Sa, condusă de profetul și apostolii Săi. Mă rog ca, într-o bună zi, când voi trece în lumea cealaltă, să pot face acest lucru cu mărturia mea arzând strălucitor.", "În păstorirea mea, am învățat că ceea ce contează cel mai mult sunt relațiile noastre cu Tatăl Ceresc și cu Preaiubitul Său Fiu, cu familiile noastre și cu semenii noștri și faptul de a permite Spiritului Domnului să ne îndrume în acele relații, astfel încât să putem depune mărturie despre lucrurile care contează cel mai mult și durează cel mai mult. În numele lui Isus Hristos, amin."]}, {"name": "Osana Dumnezeului Celui Preaînalt", "verses": ["Astăzi, așa cum s-a spus, ne alăturăm creștinilor din întreaga lume pentru a-L onora pe Isus Hristos în această duminică de Florii. Cu aproape 2.000 de ani în urmă, duminica Floriilor a marcat începutul ultimei săptămâni a slujirii din viața muritoare a lui Isus Hristos. A fost cea mai importantă săptămână din istoria umanității.", "Ceea ce a început cu aclamarea lui Isus în calitate de Mesia cel promis, la intrarea Sa triumfală în Ierusalim, s-a încheiat cu răstignirea și învierea Sa. Prin plan divin, sacrificiul Său ispășitor a încheiat slujirea Sa din viața muritoare, făcând posibil ca noi să trăim alături de Tatăl nostru Ceresc pentru eternitate.", "Scripturile ne spun că săptămâna a început cu mulțimi care stăteau la porțile cetății pentru a-L vedea pe „Isus, prorocul din Nazaretul Galileei”. Ei au „luat ramuri de finic, și [I-au] ieșit în întâmpinare, strigând: «Osana! Binecuvântat este Cel ce vine în numele Domnului, Împăratul lui Israel!»”.", "Această relatare biblică din urmă cu atât de mult timp îmi aduce aminte de o însărcinare în cadrul Bisericii pe care am avut-o în Takoradi, Ghana. În mod remarcabil, am fost acolo în duminica Floriilor.", "Eram acolo pentru a împărți Țărușul Takoradi, Ghana, pentru a crea Țărușul Mpintsin, Ghana. Astăzi, în Ghana sunt peste 100.000 de membri ai Bisericii. (Urăm bun venit lui Ga Mantse, Majestatea Sa Regele Nii Tackie Teiko Tsuru II din Accra, Ghana, care este alături de noi astăzi.) Întâlnindu-mă cu acești sfinți, am simțit dragostea și devotamentul lor profunde față de Domnul. Mi-am exprimat dragostea mare pentru ei și le-am spus că președintele Bisericii îi iubește. Am făcut referire la cuvintele Salvatorului consemnate de Ioan: „Să vă iubiți unii pe alții, cum v-am iubit Eu”. Ei au socotit-o ca fiind conferința „Te iubesc”.", "În capelă, privind din spate până în față la acele rânduri de frați și surori dragi și familiile lor, am putut vedea pe chipurile lor strălucirea mărturiei și credinței în Isus Hristos. Am simțit dorința lor de a fi socotiți ca parte a Bisericii Sale răspândite în întreaga lume. Și, când a cântat corul, ei au cântat ca îngerii.", "La fel ca în duminica Floriilor din vechime, aceștia erau ucenici ai lui Isus Hristos, adunați pentru a-I aduce omagiu, cum au făcut cei de la porțile Ierusalimului care, cu ramuri de finic în mâinile lor, au exclamat: „Osana… binecuvântat este Cel ce vine în Numele Domnului!”.", "Chiar și enoriașii dintr-o biserică din apropiere onorau duminica Floriilor. În timp ce vorbeam de la pupitru, am observat pe fereastră cum treceau bucuroși pe stradă fluturând ramuri de finic în mâinile lor, la fel ca cei din această fotografie. Era o priveliște pe care n-am s-o uit niciodată – noi, toți, în acea zi, preaslăvindu-L pe Împăratul împăraților.", "Președintele Russell M. Nelson ne-a îndemnat să facem ca duminica Floriilor să fie „cu adevărat sfântă amintindu-ne, nu doar de ramurile de finic care au fost fluturate pentru a onora intrarea lui Isus în Ierusalim, ci amintindu-ne de palmele mâinilor Sale”. Apoi, președintele Nelson a făcut referire la Isaia, care „a vorbit despre promisiunea Salvatorului: «Eu nu te voi uita cu niciun chip», cu aceste cuvinte: «Iată că te-am săpat pe mâinile Mele»”.", "Domnul știe personal că viața muritoare este grea. Rănile Sale ne aduc aminte că El „a coborât sub toate acestea” pentru a ne putea ajuta când suferim și pentru a fi exemplul nostru în „[a ne menține] pe calea [noastră]”, calea Sa, pentru ca „Dumnezeu [să fie cu noi] în vecii vecilor”.", "Duminica Floriilor nu a fost doar un eveniment, o altă pagină din istorie cu o dată, o perioadă și un loc. Intrarea triumfală a lui Isus Hristos în Ierusalim și evenimentele săptămânii care a urmat sunt un exemplu în ceea ce privește doctrina pe care o putem pune în practică în viața noastră astăzi.", "Să ne uităm la unele dintre principiile doctrinei eterne care se întrețes în slujirea Sa care s-a încheiat în Ierusalim.", "Primul, profeția. De exemplu, profetul Zaharia din Vechiul Testament a profețit intrarea triumfală a lui Isus Hristos în Ierusalim, descriind chiar și că El avea să fie călare pe un măgar. Isus a prezis învierea Sa în timp ce Se pregătea să intre în cetate, spunând:", "„Iată că ne suim la Ierusalim, și Fiul omului va fi dat în mâinile preoților celor mai de seamă și cărturarilor. Ei Îl vor osândi la moarte,", "și-L vor da în mâinile neamurilor, ca să-L batjocorească, să-L bată și să-L răstignească; dar a treia zi va învia”.", "Al doilea, însoțirea Duhului Sfânt. Joseph Smith ne-a învățat: „Nimeni nu poate ști că Isus este Domnul, decât prin Duhul Sfânt”. Salvatorul le-a promis ucenicilor Săi la Cina cea de taină, în odaia de sus: „Nu vă voi lăsa orfani”. Ei nu aveau să fie singuri pentru a duce adevărurile Evangheliei mai departe, ci aveau să aibă darul desăvârșit al Duhului Sfânt pentru a-i îndruma. „Vă las pacea, vă dau pacea Mea”, a promis El; „Nu v-o dau cum o dă lumea”. Având darul Duhului Sfânt, noi avem aceeași încredințare – că noi „[putem avea] totdeauna Spiritul Său cu [noi]” și că „prin puterea Duhului Sfânt [vom] putea [noi] cunoaște adevărul tuturor lucrurilor”.", "Al treilea, ucenicia. Ucenicia adevărată este un angajament de nezdruncinat, supunere față de legile eterne și, înainte de toate, dragoste față de Dumnezeu. Fără să ne îndoim deloc. Mulțimea care I-a adus omagiu cu frunze de finic L-a aclamat în calitate de Mesia. Și exact asta era! Ei au fost atrași de El, de miracolele Sale și învățăturile Sale. Dar, pentru mulți, adularea nu a durat. Unii dintre cei care strigaseră mai devreme „Osana” s-au schimbat curând și au strigat „Răstignește-L!”.", "Al patrulea, ispășirea lui Isus Hristos. În ultimele Sale zile, care au urmat după duminica Floriilor, El a înfăptuit remarcabila Sa ispășire, de la agonia din Ghetsimani, la procesul Său care a fost o batjocură, tortura Sa pe cruce și înmormântarea Sa într-un mormânt împrumutat. Dar nu s-a oprit aici. Cu măreția chemării Sale în calitate de Mântuitor al tuturor copiilor Tatălui Ceresc, trei zile mai târziu, El a ieșit din acel mormânt, înviat, așa cum promisese.", "Suntem noi continuu recunoscători pentru incomparabila ispășire a lui Isus Hristos? Simțim noi puterea ei purificatoare chiar acum? De aceea S-a dus Isus Hristos, Căpetenia și Desăvârșirea salvării noastre, la Ierusalim, pentru a ne salva pe noi toți. Ating aceste cuvinte din Alma o coardă sensibilă: „Dacă voi ați simțit o schimbare în inima voastră și dacă ați simțit dorința să cântați cântecul iubirii mântuitoare, vreau să vă întreb, puteți să simțiți astfel acum?”. Pot să spun, cu adevărat, corul din Takoradi, în acea duminică de Florii, a cântat „cântecul iubirii mântuitoare”.", "În acea ultimă săptămână fatidică a slujirii Sale din viața muritoare, Isus Hristos a rostit pilda celor zece fecioare. El propovăduia despre întoarcerea Sa la cei care sunt pregătiți să-L primească, nu cu frunze de finic în mâinile lor, ci cu lumina Evangheliei în ei. El a folosit metafora cu acele candele aprinse și arzând, cu untdelemn suplimentar pentru a întreține flacăra, ca descriere a dorinței de a trăi urmând căile Sale, de a accepta adevărurile Sale și de a împărtăși lumina Sa.", "Cunoașteți povestea. Cele zece fecioare îi reprezintă pe membrii Bisericii și mirele Îl reprezintă pe Isus Hristos.", "Cele zece fecioare și-au luat candelele și „au ieșit în întâmpinarea mirelui”. Cinci au fost înțelepte, pregătite cu untdelemn pentru candele lor și ceva în plus, iar cinci au fost nechibzuite, având prea puțin untdelemn în candele și neavând de rezervă. Când s-a auzit strigarea: „Iată mirele, ieșiți-i în întâmpinare!”, cele cinci care au fost „[înțelepte], și au primit adevărul, și au primit Spiritul Sfânt pentru îndrumarea lor” au fost pregătite pentru „Împăratul și Legiuitorul lor”, ceea ce înseamnă că „slava Lui [avea să fie] asupra lor”. Celelalte cinci au încercat frenetic să cumpere untdelemn. Dar era prea târziu. Procesiunea a continuat fără ele. Când au bătut la ușă și s-au rugat să fie primite, Domnul le-a răspuns: „Nu vă cunosc”.", "Cum ne-am simți noi dacă El ne-ar spune: „Nu vă cunosc!”.", "Noi, asemenea celor zece fecioare, avem candele; dar avem untdelemn? Mă tem că sunt unii care încearcă să ajungă la liman doar cu foarte puțin untdelemn, fiind prea ocupați cu presiunile lumii pentru a se pregăti în mod corespunzător. Untdelemnul îl primim când credem și acționăm potrivit profeției și cuvintelor profeților în viață, cele ale președintelui Nelson în mod special, ale consilierilor săi și ale celor Doisprezece Apostoli. Untdelemnul ne umple sufletul când auzim și simțim Duhul Sfânt și acționăm potrivit acelei îndrumări divine. Untdelemnul se revarsă în inima noastră când alegerile noastre arată că Îl iubim pe Domnul și iubim ceea ce iubește El. Untdelemnul îl primim când ne pocăim și căutăm vindecarea prin ispășirea lui Isus Hristos.", "Dacă unii dintre dumneavoastră doriți să întocmiți ceea ce unii numesc „o listă cu lucruri de făcut în această viață”, iată soluția: adăugați pe listă untdelemn sub forma apei vii a lui Isus Hristos, care este o reprezentare a vieții și învățăturilor Sale. În schimb, vizitarea unui loc îndepărtat sau participarea la un eveniment spectaculos nu vă va face niciodată să vă simțiți sufletul împlinit sau mulțumit, așa cum îl veți simți trăind potrivit doctrinei propovăduite de Isus Hristos. Am menționat exemple mai devreme: urmați profeția și învățăturile profeților, acționați potrivit îndemnurilor Duhului Sfânt, deveniți un ucenic adevărat și căutați puterea vindecătoare a ispășirii Domnului nostru. Acea listă vă va duce acolo unde vreți să vă duceți – înapoi la Tatăl dumneavoastră din Cer.", "Acea duminică de Florii în Takoradi a fost o experiență deosebită pentru mine, deoarece am petrecut-o într-o congregație de frați și surori credincioși. La fel a fost pe continentele și insulele din întreaga lume. Inima și sufletul meu, ca ale dumneavoastră, doresc să strige: „Osana… [Dumnezeului Celui Preaînalt]”.", "Deși noi nu stăm astăzi la porțile Ierusalimului cu ramuri de finic în mâini, va veni timpul când, așa cum este profețit în Apocalipsa, „o mare gloată, pe care nu putea s-o numere nimeni, din orice neam, din orice seminție, din orice norod și de orice limbă, [va sta] în picioare înaintea scaunului de domnie și înaintea Mielului, îmbrăcați în haine albe, cu ramuri de finic în mâini”.", "În calitate de apostol al lui Isus Hristos, vă las binecuvântarea mea ca dumneavoastră să vă străduiți să trăiți în mod neprihănit și să fiți printre cei care, cu ramuri de finic în mâini, Îl vor aclama pe Fiul lui Dumnezeu, Marele Mântuitor al nostru, al tuturor. În numele lui Isus Hristos, amin."]}, {"name": "Recolta imperfectă", "verses": ["Când eram tânăr băiat, am învățat să îndrăgesc schimbările impresionante care se produceau de-a lungul anotimpurilor anului în partea de sud-vest a statului Montana, unde am crescut. Anotimpul meu preferat era toamna – vremea recoltei. Familia noastră spera și se ruga ca lunile noastre de muncă grea să fie răsplătite cu o recoltă îmbelșugată. Părinții mei se îngrijorau în legătură cu vremea, sănătatea animalelor și a recoltelor și cu multe alte lucruri asupra cărora aveau puțin control.", "Pe măsură ce am crescut, am devenit și mai conștient de importanța acestor lucruri. Traiul nostru depindea de recoltă. Tatăl meu m-a învățat despre echipamentele pe care le foloseam pentru a recolta grânele. Îl priveam în timp ce ducea utilajul pe câmp, treiera o mică fâșie de grâne și, apoi, verifica în spatele combinei pentru a se asigura că o cantitate cât mai mare de grâne se afla în recipientul de colectare și nu era aruncată afară împreună cu pleava. Repeta acest lucru de mai multe ori, reglând utilajul de fiecare dată. Eu alergam pe lângă el și căutam prin pleavă împreună cu el prefăcându-mă că știam ce făceam.", "După ce era mulțumit de reglările făcute utilajului, eu găseam câteva boabe de grâne în pleava de pe pământ și i le arătam cu o privire critică. Nu voi uita ceea ce mi-a spus tatăl meu: „Este suficient de bine și este maximul pe care poate să-l facă acest utilaj”. Fără să fiu complet mulțumit cu această explicație, am cugetat asupra imperfecțiunilor acestui seceriș.", "Puțin mai târziu, când vremea se răcea în timpul serilor, eu priveam mii de lebede, gâște și rațe migratoare coborând pe câmp și hrănindu-se în timpul lungii lor călătorii spre sud. Ele mâncau grânele rămase după recoltarea noastră imperfectă. Dumnezeu o făcuse perfectă. Și niciun bob nu era pierdut.", "Există, adesea, în lumea noastră și chiar în cultura Bisericii, tentația de a fi obsedați de perfecțiune. Rețelele de socializare, așteptările nerealiste și, adesea, autocritica creează sentimente de nepotrivire – că nu suntem suficient de buni și că nu vom fi niciodată. Unii chiar înțeleg greșit invitația Salvatorului: „Voi fiți dar desăvârșiți”.", "Aduceți-vă aminte că perfecționismul nu este același lucru cu a fi perfect în Hristos. Perfecționismul implică un standard imposibil, autoimpus, care ne compară cu alții. Acest lucru cauzează vinovăție și anxietate și ne poate face să ne dorim să ne retragem și să ne izolăm.", "Să devenim perfecți în Hristos este cu totul altceva. Este procesul – îndrumat cu dragoste de Duhul Sfânt – de a deveni mai asemănători Salvatorului. Standardele sunt stabilite de un Tată Ceresc bun și atotcunoscător și definite clar în legămintele pe care suntem invitați să le facem. Acest proces ne eliberează de povara vinovăției și nepotrivirii, accentuând întotdeauna cine suntem în ochii lui Dumnezeu. În timp ce acest proces ne înalță și ne face să devenim mai buni, suntem apreciați în funcție devotamentul nostru față de Dumnezeu pe care îl arătăm prin eforturile noastre de a-L urma cu credință. Când acceptăm invitația Salvatorului de a veni la El, ne dăm seama curând că eforturile noastre cele mai mari sunt suficiente și că harul unui Salvator iubitor va compensa imperfecțiunile noastre în moduri pe care nu ni le putem imagina.", "Putem vedea acest principiu având efect în momentul în care Salvatorul i-a hrănit pe cei cinci mii.", "„Isus Și-a ridicat ochii, și a văzut că o mare gloată vine spre El. Și a zis lui Filip: «De unde avem să cumpărăm pâini ca să mănânce oamenii aceștia?».", "Filip I-a răspuns: «Pâinile, pe care le-am putea cumpăra cu două sute de lei, n-ar ajunge ca fiecare să capete puțintel din ele».", "Unul dintre ucenicii Săi, Andrei, fratele lui Simon Petru, I-a zis:", "«Este aici un băiețel, care are cinci pâini de orz și doi pești; dar ce sunt acestea la atâția?».”", "Vă întrebați vreodată ce trebuie să fi simțit Salvatorul față de acest băiat care, cu credința unui copil, a oferit ceea ce trebuie să fi știut că era complet insuficient pentru sarcina ce trebuia îndeplinită?", "„Isus a luat pâinile, a mulțumit lui Dumnezeu, le-a împărțit ucenicilor, iar ucenicii le-au împărțit celor ce ședeau jos; de asemenea, le-a dat și din pești cât au voit.", "După ce s-au săturat, Isus a zis ucenicilor Săi: «Strângeți fărâmiturile care au rămas, ca să nu se piardă nimic».”", "Salvatorul a făcut ca ofranda umilă să fie perfectă.", "La scurt timp după această experiență, Isus Și-a trimis ucenicii înainte într-o corabie. În curând, ei s-au pomenit pe o mare furtunoasă în mijlocul nopții. Ei s-au înspăimântat când au văzut o siluetă fantomatică venind spre ei pe apă.", "„Isus le-a zis îndată: «Îndrăzniți, Eu sunt; nu vă temeți!».", "«Doamne», I-a răspuns Petru, «dacă ești Tu, poruncește-mi să vin la Tine pe ape».", "«Vino!» i-a zis Isus. Petru s-a coborât din corabie, și a început să umble pe ape ca să meargă la Isus.", "Dar, când a văzut că vântul era tare, s-a temut; și fiindcă începea să se afunde, a strigat: «Doamne, scapă-mă!».", "Îndată, Isus a întins mâna, l-a apucat, și i-a zis: «Puțin credinciosule, pentru ce te-ai îndoit?».”", "Frați și surori, este posibil ca acesta să nu fi fost sfârșitul conversației. Cred că, în timp ce Petru și Salvatorul au pășit înapoi spre corabie braț la braț, Petru fiind ud leoarcă și simțindu-se foarte ridicol, este posibil ca Salvatorul să fi spus ceva de genul: „O, Petru, nu te teme și nu te îngrijora. Dacă ai putea să te vezi așa cum te văd Eu, îndoiala ta ar dispărea și credința ta ar crește. Te iubesc, dragă Petru, ai coborât din corabie. Ofranda ta este acceptabilă și, chiar dacă ai șovăit, Eu voi fi întotdeauna acolo pentru a te ridica din adâncuri iar ofranda ta va fi făcută perfectă”.", "Vârstnicul Dieter F. Uchtdorf ne-a învățat:", "„Cred că Salvatorul Isus Hristos ar dori ca voi să vedeți, să simțiți și să știți că El este tăria voastră. Că, având ajutorul Său, nu există limite la ceea ce puteți realiza. Că potențialul vostru este nelimitat. El ar dori să vă vedeți așa cum vă vede El. Și acest mod este foarte diferit de modul în care vă vede lumea…", "El dă putere celor obosiți; și, celor care se simt lipsiți de putere, El le sporește tăria”.", "Trebuie să ne aducem aminte că oricât de bună – dar – imperfectă ar fi ofranda noastră, Salvatorul o poate face perfectă. Indiferent de cât de nesemnificative ar putea părea eforturile noastre, nu trebuie să subestimăm niciodată puterea Salvatorului. Un simplu cuvânt spus cu bunătate, o vizită de păstorire scurtă, dar sinceră sau o lecție de la Societatea Primară predată cu dragoste pot, cu ajutorul Salvatorului, să ofere alinare, să înmoaie inimi și să schimbe vieți eterne. Eforturile noastre stângace pot duce la miracole și, în acest proces, putem participa la o recoltă perfectă.", "Deseori, suntem puși în situații care ne fac să ieșim din zona de confort. S-ar putea să simțim că nu ne ridicăm la înălțimea așteptărilor. S-ar putea să-i privim pe cei alături de care slujim și să simțim că nu vom fi niciodată suficient de buni. Frați și surori, dacă simțiți astfel, priviți bărbații și femeile extraordinari din spatele meu, împreună cu care slujesc.", "Vă înțeleg durerea.", "Cu toate acestea, am învățat că, așa cum perfecționismul nu este același lucru cu a fi perfect în Hristos, faptul de a ne compara cu alții nu este același lucru cu faptul de urma exemplul cuiva. Când ne comparăm cu alții, pot rezulta doar două lucruri. Fie ne vom vedea mai buni decât alții și îi vom judeca și critica, fie ne vom vedea mai puțin buni decât alții și vom deveni anxioși, autocritici și descurajați. Faptul de a ne compara cu alții este rareori eficient, nu este înălțător și, uneori, duce la depresie. De fapt, aceste comparații pot fi distructive din punct de vedere spiritual, împiedicându-ne să primim ajutorul spiritual de care avem nevoie. Pe de altă parte, încercarea de a-i urma pe cei pe care îi respectăm și care dau dovadă de însușiri asemănătoare celor ale lui Hristos poate fi instructivă, înălțătoare și ne poate ajuta să devenim ucenici mai buni ai lui Isus Hristos.", "Salvatorul ne-a oferit un model de urmat prin modul în care El a urmat exemplul Tatălui. El l-a învățat pe ucenicul Său Filip: „De atâta vreme sunt cu voi, și nu M-ai cunoscut, Filipe? Cine M-a văzut pe Mine, a văzut pe Tatăl. Cum zici tu dar: «Arată-ne pe Tatăl?»”.", "Și, apoi, a propovăduit: „Adevărat, adevărat, vă spun, că, cine crede în Mine, va face și el lucrările pe care le fac Eu”.", "Indiferent cât de nesemnificative ar putea părea eforturile noastre, dacă suntem sinceri, Salvatorul ne va folosi pentru a realiza lucrarea Sa. Dacă, pur și simplu, facem tot ce putem și avem încredere că El va face restul, putem deveni parte a miracolelor care ne înconjoară.", "Vârstnicul Dale G. Renlund a spus: „Nu trebuie să fiți perfecți, dar noi avem nevoie de dumneavoastră, deoarece toți cei care sunt dornici pot face ceva”.", "Și, așa cum ne învață președintele Russell M. Nelson, „Domnul iubește acțiunea”.", "Salvatorul este pregătit să accepte ofrandele noastre umile și să le facă perfecte prin harul Său. Cu Hristos, nu există recoltă imperfectă. Trebuie să avem curaj să credem că harul Său este pentru noi – că El ne va ajuta, ne va salva din adâncuri când șovăim și va face ca acțiunile noastre imperfecte să fie perfecte.", "În pilda semănătorului, Salvatorul descrie semințele care sunt plantate în pământ bun. Unele dintre ele au produs o sută, altele șaizeci și altele treizeci de roade. Toate fac parte din recolta Sa perfectă.", "Profetul Moroni ne-a invitat pe toți: „Da, veniți la Hristos și perfecționați-vă [în] El… și dacă voi vă veți lepăda de orice necredință și-L veți iubi pe Dumnezeu cu toată puterea, mintea și tăria voastră, atunci harul Lui este destul pentru voi pentru ca prin harul Lui voi să puteți să fiți perfecți în Hristos”.", "Frați și surori, eu depun mărturie despre Hristos, Cel care are puterea de a face perfecte chiar și cele mai umile ofrande ale noastre. Fie ca noi să facem tot ce putem, să aducem ce putem și, cu credință, să punem ofranda noastră imperfectă la picioarele Sale. În numele Celui care este Stăpânul recoltei perfecte, chiar Isus Hristos, amin."]}, {"name": "După a patra zi", "verses": ["Așa cum ni s-a amintit în această dimineață, astăzi este Duminica Floriilor, marcând intrarea triumfală a Salvatorului în Ierusalim și începutul acelei săptămâni sfinte care a precedat marea Sa ispășire, care avea să includă suferința, răstignirea și învierea Sa.", "Nu cu mult timp înainte de profețita Sa intrare în cetate, Isus Hristos era implicat complet în slujirea Sa când a primit vestea de la prietenele Sale dragi, Maria și Marta, că fratele lor, Lazăr, era bolnav.", "Deși boala lui Lazăr era gravă, Domnul „a mai zăbovit două zile în locul în care era; și în urmă a zis ucenicilor: «Haidem să ne întoarcem în Iudea»”. Înainte de a începe călătoria spre casa prietenilor săi din Betania, „Isus le-a spus [ucenicilor Săi] pe față: «Lazăr a murit»”.", "Când Isus a ajuns în Betania și le-a întâlnit mai întâi pe Marta și, apoi, pe Maria, probabil din cauza dezamăgirii cauzate de sosirea Sa târzie, fiecare L-a întâmpinat spunând: „Doamne, dacă ai fi fost aici, n-ar fi murit fratele meu!”. Marta a exclamat mai departe: „Miroase greu, căci este mort de patru zile”.", "Aceste patru zile au fost importante pentru Maria și Marta. Potrivit unor școli de gândire rabinice, se credea că spiritul celui care murea rămânea cu trupul timp de trei zile, oferind speranța că viața era încă posibilă. Totuși, până în a patra zi, acea speranță era pierdută, poate pentru că trupul începea să putrezească și să „[miroasă]”.", "Maria și Marta erau într-o stare de disperare. „Isus, când a văzut-o [pe Maria] plângând… S-a înfiorat în duhul Lui, și S-a tulburat.", "Și a zis: «Unde l-ați pus?». „«Doamne», i-au răspuns ei, «vino și vezi»”.", "În acest moment, vedem unul dintre cele mai mari miracole din timpul slujirii Salvatorului în viața muritoare. Mai întâi, Domnul a spus: „Dați piatra la o parte”. Apoi, după ce I-a mulțumit Tatălui Său, El „a strigat cu glas tare: «Lazăre, vino afară!».", "Și mortul a ieșit cu mâinile și picioarele legate cu fășii de pânză, și cu fața înfășurată cu un ștergar. Isus le-a zis: «Dezlegați-l, și lăsați-l să meargă»”.", "Asemenea Mariei și Martei, noi avem ocazia de a trăi toate experiențele din viața muritoare, chiar suferința și slăbiciunea. Fiecare dintre noi va avea parte de durerea care însoțește pierderea unei persoane dragi. Călătoria noastră în viața muritoare poate include o boală a noastră sau boala epuizantă a unei persoane dragi; depresie, anxietate sau alte probleme de sănătate mintală; greutăți financiare; trădare; păcat. Și, uneori, acestea sunt însoțite de sentimente de deznădejde. Eu nu sunt diferit. Asemenea dumneavoastră, am avut parte de o mulțime de încercări la care ne putem aștepta în această viață. Sunt atras de această relatare despre Salvator și de ceea ce învăț din aceasta despre relația noastră cu El.", "În timpul celor mai mari îngrijorări ale noastre, noi, asemenea Mariei și Martei, Îl căutăm pe Salvator sau Îl rugăm pe Tatăl pentru intervenția Sa divină. Povestea lui Lazăr ne învață principii care pot fi puse în practică în viața noastră pe măsură ce ne confruntăm cu încercările noastre individuale.", "Când Salvatorul a ajuns în Betania, toți își pierduseră speranța că Lazăr putea fi salvat – trecuseră patru zile și el nu mai era. Uneori, în timpul propriilor încercări, putem simți că Hristos a ajuns prea târziu și că speranța și credința noastră ar putea fi chiar încercate. Mărturia mea este că, pe măsură ce înaintăm cu credință în Isus Hristos, a patra zi va veni întotdeauna. El ne va veni mereu în ajutor sau ne va readuce la viață speranța. El a promis:", "„Să nu vi se tulbure inima”.", "„Nu vă voi lăsa orfani, Mă voi întoarce la voi.”", "Uneori, poate părea că El nu vine la noi decât în cea de-a patra zi metaforică, după ce toată speranța pare pierdută. Dar de ce atât de târziu? Președintele Thomas S. Monson ne-a învățat: „Tatăl nostru Ceresc, care ne oferă atât de multe de care ar trebui să ne bucurăm, știe, de asemenea, că învățăm, progresăm și devenim mai puternici pe măsură ce înfruntăm și supraviețuim încercărilor de care trebuie să avem parte”.", "Chiar și profetul Joseph Smith a avut parte de o experiență uriașă de a patra zi. Vă aduceți aminte de implorarea lui? „O Dumnezeule, unde ești Tu? Și unde este cortul care acoperă locul Tău ascuns?” Pe măsură ce ne încredem în El, ne putem aștepta la un răspuns asemănător: „Fiul Meu [sau fiica Mea], pacea să fie în sufletul tău; adversitățile și suferințele tale vor fi numai pentru un scurt timp”.", "Un alt mesaj pe care îl putem învăța din povestea lui Lazăr este care ar putea fi rolul nostru în intervenția divină pe care o căutăm. Când Isus S-a apropiat de mormânt, El le-a spus mai întâi celor care erau acolo: „Dați piatra la o parte”. Cu puterea pe care o avea Salvatorul, nu ar fi putut El să miște piatra în mod miraculos fără efort? Acest lucru ar fi fost impresionant de văzut și o experiență de neuitat, totuși, El le-a spus celorlalți: „Dați piatra la o parte”.", "În al doilea rând, Domnul „a strigat cu glas tare: «Lazăre, vino afară!»”. Nu ar fi fost mai impresionant dacă Domnul Însuși l-ar fi așezat în mod miraculos pe Lazăr la intrare, astfel încât să poată fi văzut imediat de mulțime când a fost îndepărtată piatra?", "În al treilea rând, Lazăr „a ieșit cu mâinile și picioarele legate cu fășii de pânză, și cu fața înfășurată cu un ștergar. Isus le-a zis: «Dezlegați-l, și lăsați-l să meargă»”. Sunt sigur că Domnul ar fi putut să-l facă pe Lazăr să stea la intrare, deja curat și prezentabil cu fâșiile de pânză pentru înmormântare aranjate frumos.", "Care este scopul sublinierii acestor aspecte? Fiecare dintre aceste trei lucruri aveau ceva în comun – niciunul nu necesita folosirea puterii divine a lui Hristos. El i-a instruit pe ucenicii Săi să facă ceea ce puteau face. Ucenicii au putut, cu siguranță, să miște ei înșiși piatra; Lazăr, după ce a fost ridicat, a avut capacitatea de a sta în picioare și de a veni la intrarea în peșteră; iar cei care îl iubeau pe Lazăr au putut, desigur, să-l ajute să scoată fâșiile de pânză pentru înmormântare.", "Totuși, doar Hristosul a avut puterea și autoritatea de a-l ridica pe Lazăr din morți. Cred că Salvatorul Se așteaptă ca noi să facem tot ce putem și El va face ceea ce doar El poate face.", "Știm despre „credința [în Domnul Isus Hristos că] este un principiu al acțiunii” și că „,minunile nu duc la credință, însă credința puternică se dezvoltă prin supunere față de Evanghelia lui Isus Hristos. Cu alte cuvinte, credința vine prin dreptate”. Pe măsură ce ne străduim să acționăm în mod drept făcând și ținând legăminte sacre și punând în practică doctrina lui Hristos în viața noastră, credința noastră va fi suficientă nu doar pentru a ne duce până în a patra zi, ci, cu ajutorul Domnului, și noi vom fi capabili să mișcăm pietrele care sunt în calea noastră, să ne ridicăm din disperare și să ne dezlegăm de tot ceea ce ne leagă. În timp ce Domnul Se așteaptă ca noi „să facem… toate lucrurile care stau în puterea noastră”, aduceți-vă aminte că El ne va oferi ajutorul necesar în toate aceste lucruri pe măsură ce ne încredem în El.", "Cum putem să mișcăm pietre și să construim pe stânca Sa? Putem să trăim potrivit sfaturilor profeților.", "De exemplu, în luna octombrie a anului trecut, președintele Russell M. Nelson ne-a rugat să preluăm controlul asupra propriei mărturii despre Salvator și Evanghelia Sa, să lucrăm pentru ea și să o îngrijim, să o hrănim cu adevărul și să evităm să o poluăm cu filosofii false ale necredincioșilor. El ne-a promis fiecăruia: „Pe măsură ce faceți din mărturia dumneavoastră despre Isus Hristos cea mai mare prioritate, fiți atenți la miracolele care vor avea loc în viața dumneavoastră”.", "Putem face aceasta!", "Cum putem să ne ridicăm și să ieșim afară metaforic? Putem să ne pocăim cu bucurie și să alegem să ne supunem poruncilor. Domnul a spus: „Cine are poruncile Mele și le păzește, acela Mă iubește; și cine Mă iubește, va fi iubit de Tatăl Meu. Eu îl voi iubi, și Mă voi arăta lui”. Ne putem strădui să ne pocăim zilnic și să înaintăm bucuroși având o inimă binevoitoare, plină de dragoste pentru Domnul.", "Putem face aceasta!", "Cum putem noi, cu ajutorul Domnului, să ne dezlegăm de tot ce ne leagă? În primul rând și mai presus de toate, ne putem lega, în mod intenționat, de Tatăl nostru Ceresc și Fiul Său, Isus Hristos, prin legăminte. Vârstnicul D. Todd Christofferson ne-a învățat: „Care este sursa puterii [noastre] morale și spirituale și cum o obținem? Sursa este Dumnezeu. Noi avem acces la această putere prin legămintele pe care le facem cu El… În aceste înțelegeri divine, Dumnezeu Se leagă să ne susțină, să ne sfințească și să ne exalte în schimbul angajamentului nostru de a-I sluji și de a ține poruncile Sale”. Putem face și ține legăminte sacre.", "Putem face aceasta!", "„Dați piatra la o parte.” „Vino afară.” „Dezlegați-l, și lăsați-l să meargă.”", "Sfaturi, porunci și legăminte. Putem face aceasta!", "Vârstnicul Jeffrey R. Holland a promis: „Unele binecuvântări vin repede, altele târziu și unele nu vin decât în cer; dar, la cei care acceptă Evanghelia lui Isus Hristos, ele vin”.", "Și, în cele din urmă: „De aceea, îndrăzniți și nu vă temeți, pentru că Eu, Domnul, sunt cu voi și am să stau lângă voi”.", "Aceasta este mărturia mea, în numele sacru al Celui care va veni întotdeauna, chiar Isus Hristos, amin."]}, {"name": "Știți de ce eu, în calitate de creștin, cred în Hristos?", "verses": ["Cu ani în urmă, într-o seară, după muncă, m-am urcat în autobuzul care mă ducea de obicei acasă, în New Jersey, din orașul New York. Femeia lângă care s-a întâmplat să stau a observat ce scriam la calculator și a întrebat: „Credeți în… Hristos?”. Am spus: „Da, cred!”. În timp ce vorbeam, am aflat că tocmai se mutase în zonă din frumoasa ei țară asiatică pentru a lucra în sectorul foarte competitiv al tehnologiei informației din New York.", "În mod firesc, am întrebat-o: „Știți de ce eu, în calitate de creștin, cred în Isus Hristos?”. Și ea mi-a răspuns firesc și m-a invitat să-i spun. Dar, când am început să vorbesc, am avut unul din acele momente în care multe gânduri îți vin în minte. Aceasta era prima dată când explicam „motivul” creștinismului cuiva nefamiliarizat cu el și extrem de inteligent. Nu am putut să spun simplu: „Îl urmez pe Isus Hristos deoarece El a suferit și a murit de bunăvoie pentru păcatele mele”. Ea s-ar fi putut întreba: „Isus a trebuit să moară? Nu putea Dumnezeu, pur și simplu, să ne ierte și să ne curețe de păcatele noastre dacă Îl rugam să o facă?”.", "Cum ați fi răspuns în câteva minute? Cum ați explica acest lucru unui prieten? Copii și tineri, vă rog să vă întrebați, mai târziu, părinții sau un conducător: „De ce a trebuit să moară Isus?”. Frați și surori, am o mărturisire de făcut: în pofida a tot ce credeam că știu despre doctrina, istoria, regulile Bisericii și așa mai departe, răspunsul la această întrebare fundamentală pentru credința noastră nu a venit atât de ușor. În acea zi, am hotărât să mă concentrez mai mult asupra lucrurilor care contează cel mai mult pentru viața eternă.", "Ei bine, am informat-o pe noua mea prietenă că noi avem un spirit pe lângă trupul nostru și că Dumnezeu este Tatăl spiritelor noastre. I-am spus că am trăit alături de Tatăl nostru Ceresc înainte să ne fi născut în această viață muritoare. Pentru că El o iubește și îi iubește pe toți copiii Săi, El a întocmit un plan ca noi să primim un trup după chipul trupului Său glorificat, să facem parte dintr-o familie și să ne întoarcem în prezența Sa iubitoare pentru a ne bucura de viață eternă alături de familiile noastre, așa cum face El alături de a Sa. Dar, am spus eu, noi aveam să ne confruntăm cu două obstacole principale în această lume neapărat decăzută: 1) moartea fizică – separarea trupului nostru de spiritul nostru. Desigur, ea știa că toți vom muri. Și 2) moartea spirituală – separarea noastră de Dumnezeu din cauza păcatelor, greșelilor și imperfecțiunilor noastre în calitate de muritori, care ne îndepărtează de prezența Sa sfântă. Ea a înțeles și acest lucru.", "Am informat-o că aceasta este o consecință a legii dreptății. Această lege eternă cere ca o pedeapsă eternă să fie executată pentru fiecare dintre păcatele sau încălcările noastre a legilor sau adevărului lui Dumnezeu sau, altfel, nu am putea niciodată să ne întoarcem să trăim în prezența Sa sfântă. Ar fi nedrept și Dumnezeu „nu poate tăgădui dreptatea”. Ea a înțeles și a priceput cu ușurință că Dumnezeu este, de asemenea, milostiv, iubitor și dornic să realizeze viața noastră eternă. Am informat-o pe prietena mea că noi trebuia să avem și un dușman viclean, puternic – sursa răului și a minciunilor – care să ni se opună. De aceea, cineva cu puterea dumnezeiască infinită de a birui toată această opoziție și toate aceste obstacole trebuia să ne salveze.", "Apoi, i-am împărtășit vestea bună – „[vestea] bună, care va fi o mare bucurie pentru tot norodul” – că „atât de mult a iubit Dumnezeu lumea, că a dat pe singurul Lui Fiu, pentru ca oricine crede în El, să nu piară, ci să aibă viața veșnică”. I-am depus mărturie prietenei mele, și vă depun mărturie și dumneavoastră, că Isus Hristos este Acel Salvator, că El a trebuit să sufere, să moară și să învie – ispășirea Sa infinită – pentru a mântui întreaga omenire de la moartea fizică și pentru a le oferi viață eternă alături de Dumnezeu și de familiile lor tuturor acelora care aveau să-L urmeze. Cartea lui Mormon declară: „Și astfel Dumnezeu… [a câștigat] victoria asupra morții; dând Fiului puterea să mijlocească pentru copiii oamenilor… fiind plin de [milă și] îndurare… rupând legăturile morții, luând asupra Sa nedreptatea și încălcările lor, mântuindu-i pe ei și satisfăcând cerințele dreptății”.", "Pașii pe care Dumnezeu a revelat că trebuie să-i facem pentru a-L urma pe Isus și a primi viața eternă sunt numiți doctrina lui Hristos. Aceștia includ „credința în Isus Hristos și în ispășirea Sa, pocăința, botezul [în Biserica lui Isus Hristos a Sfinților din Zilele din Urmă], primirea darului Duhului Sfânt și îndurarea până la sfârșit”. I-am împărtășit acești pași prietenei mele, dar iată câteva moduri în care profeții și apostolii ne-au învățat recent cum poate doctrina lui Hristos să-i binecuvânteze pe toți copiii lui Dumnezeu.", "Președintele Russell M. Nelson a spus: „Doctrina pură a lui Hristos este puternică. Ea schimbă viața tuturor celor care o înțeleg și caută s-o pună în practică în viața lor”.", "Vârstnicul Dieter F. Uchtdorf ne-a învățat: „Broșura Pentru întărirea tineretului este îndrăzneață în declararea doctrinei lui Isus Hristos… [și] în a vă invita [pe voi, tinerii] să faceți alegeri pe baza [ei]”.", "Vârstnicul Dale G. Renlund ne-a învățat: „Invităm misionarii să facă ceea ce le cer ei să facă celor cărora le predau… să pună în practică doctrina lui Hristos în viața lor [și] să intre și să rămână pe cărarea legămintelor”.", "Doctrina lui Hristos le dă putere celor care au greutăți sau nu au sentimentul de apartenență la Biserică, deoarece îi ajută, după cum a declarat vârstnicul D. Todd Christofferson, „[să afirme]: Isus Hristos a murit pentru mine… [și] mă iubește”.", "Părinți, în cazul în care copilul dumneavoastră întâmpină dificultăți cu un principiu al Evangheliei sau o învățătură a profeților, vă rog să vă abțineți de la orice vorbire de rău sau activism legate de Biserică sau conducătorii ei. Aceste abordări inferioare, laice nu sunt demne de dumneavoastră și pot fi letale credinței pe termen lung a copilului dumneavoastră. Faptul că vă protejați sau vă susțineți copilul prețios sau că dați semne de solidaritate cu el spune atât de mult despre dumneavoastră. Dar soția mea, Jayne, și cu mine știm, din proprie experiență, că faptul de a vă învăța copilul preaiubit de ce noi, toți, avem nevoie disperată de Isus Hristos și cum să pună în practică doctrina Sa plină de bucurie este ceea ce îl va întări și vindeca. Să-i întoarcem către Isus, care este adevăratul lor avocat la Tatăl. Apostolul Ioan ne-a învățat: „Oricine… rămâne în învățătura lui Hristos… are pe Tatăl și pe Fiul”. Apoi, el ne avertizează să ne păzim „dacă vine cineva la [noi], și nu [ne] aduce învățătura aceasta”.", "Jayne și cu mine am vizitat recent pustiul în care Moise a ridicat un șarpe de alamă înaintea copiilor rătăcitori ai lui Israel. Domnul promisese să-i vindece pe toți cei care erau mușcați de șerpi veninoși, dacă se uitau pur și simplu la el. Ridicând doctrina lui Hristos înaintea noastră, profetul Domnului face același lucru, ca „să vindece națiunile”. Indiferent de ce mușcături pline de venin sau necazuri avem parte în acest pustiu al vieții muritoare, să nu fim ca cei care, în timpuri străvechi sau în prezent, ar fi putut fi vindecați dar, din nefericire, „nu au vrut să se uite… pentru că nu au crezut că aceasta i-ar vindeca pe ei”. Cartea lui Mormon afirmă: „Iată… aceasta este calea; și nu este nicio altă cale și niciun alt nume dat sub cer prin care omul să poată fi salvat în împărăția lui Dumnezeu. Și acum, aceasta este doctrina lui Hristos”.", "În acea seară în New Jersey, împărtășind de ce avem nevoie de Isus Hristos și doctrina Sa, eu am câștigat o soră nouă și ea un nou frate. Noi am simțit mărturia plină de pace și confirmare a Duhului Sfânt. În mod firesc, am invitat-o să împărtășească informațiile ei de contact și să continue conversația cu misionarii noștri. A fost bucuroasă să facă acest lucru.", "„Prin urmare, cât este de important ca aceste lucruri să fie cunoscute de locuitorii pământului”, declară Cartea lui Mormon – să iubim, să împărtășim și să invităm pe măsură ce-l adunăm pe Israel în toate comunitățile și familiile noastre – „pentru ca ei să poată ști că nu este niciun trup care poate să locuiască în prezența lui Dumnezeu, decât prin meritele și mila și harul lui Mesia cel Sfânt”. În numele lui Isus Hristos, amin."]}, {"name": "„[Rămâi] în Mine și Eu în tine; de aceea, mergi cu Mine”", "verses": ["Profetul Enoh din vechime, descris în Vechiul Testament, Doctrină și legăminte și Perla de mare preț, a avut un rol esențial în întemeierea orașului Sion.", "Relatarea scripturală despre chemarea lui Enoh la slujire indică faptul că „el a auzit un glas din cer, spunând: Enoh, fiul meu, profețește oamenilor și spune-le – Pocăiți-vă… pentru că inimile lor s-au împietrit, și urechile lor sunt surde, și ochii lor nu pot vedea departe”.", "„Și când Enoh a auzit aceste cuvinte a îngenuncheat pe pământ… și a vorbit înaintea Domnului, spunând: Cum de am găsit grație în ochii Tăi, când eu nu sunt decât un flăcău și toți oamenii mă urăsc; pentru că eu sunt lent la exprimare; de ce sunt eu slujitorul Tău?”", "Vă rog să remarcați că, la momentul chemării lui Enoh la slujire, el a devenit foarte conștient de imperfecțiunile și limitările sale. Și bănuiesc că noi, toți, la un moment dat în slujirea noastră în cadrul Bisericii, ne-am simțit la fel ca Enoh. Dar cred că răspunsul Domnului la întrebarea plină de implorare a lui Enoh este instructiv și valabil pentru fiecare dintre noi astăzi.", "„Și Domnul i-a spus lui Enoh: Du-te și fă așa cum ți-am poruncit și niciun om nu te va străpunge. Deschide-ți gura, și ea îți va fi umplută, și Eu îți voi da ție exprimarea…", "Iată, Spiritul Meu este asupra ta, de aceea, toate cuvintele tale le voi justifica; și munții vor fugi înaintea ta și râurile își vor schimba cursul; și tu vei rămâne în Mine și Eu în tine; de aceea, mergi cu Mine.”", "În cele din urmă, Enoh a devenit un profet puternic și o unealtă în mâinile lui Dumnezeu în vederea realizării unei lucrări mărețe, dar nu și-a început slujirea în acest fel! De fapt, capacitatea lui a crescut în timp, pe măsură ce a învățat să rămână în El și să meargă cu Fiul lui Dumnezeu.", "Mă rog sincer pentru a primi ajutorul Duhului Sfânt în timp ce ne gândim împreună la sfatul dat de Domnul lui Enoh și la ce poate însemna acesta pentru dumneavoastră și pentru mine astăzi.", "Domnul Isus Hristos ne face, fiecăruia în parte, invitația de a rămâne în El. Dar, în mod concret, cum învățăm și cum ajungem să rămânem în El?", "Expresia a rămâne denotă faptul de a te menține fixat sau stabil și de a îndura fără a ceda. Vârstnicul Jeffrey R. Holland a explicat că „a rămâne”, ca acțiune, înseamnă „«[a rămâne] – dar [a rămâne] veșnic». Aceasta este chemarea mesajului Evangheliei către… [toți]… din lume. Veniți, dar veniți ca să rămâneți. Veniți cu convingere și cu perseverență. Veniți permanent, pentru binele dumneavoastră și pentru binele tuturor generațiilor care trebuie să vă urmeze”. Astfel, rămânem în Hristos pe măsură ce suntem fermi și neclintiți în devotamentul nostru față de Mântuitor și scopurile Sale sfinte, atât în vremurile bune, cât și în cele rele.", "Începem să rămânem în Domnul exercitându-ne libertatea morală de a alege pentru a lua asupra noastră jugul Său prin legămintele și rânduielile Evangheliei restaurate. Legătura prin legământ pe care o avem cu Tatăl nostru Ceresc și cu Fiul Său înviat și viu este sursa divină a perspectivei, speranței, puterii, păcii și bucuriei trainice; este, de asemenea, temelia solidă ca o stâncă pe care trebuie să ne clădim viața.", "Rămânem în El străduindu-ne continuu să ne întărim legătura personală pe care o avem prin legământ cu Tatăl și cu Fiul. De exemplu, faptul de a ne ruga cu sinceritate Tatălui Etern în numele Preaiubitului Său Fiu ne aprofundează și ne întărește legătura pe care o avem prin legământ cu Ei.", "Rămânem în El ospătându-ne cu adevărat din cuvintele lui Hristos. Doctrina Salvatorului ne apropie, în calitate de copii ai legământului, mai mult de El și ne va spune toate lucrurile pe care trebuie să le facem.", "Rămânem în El pregătindu-ne, în mod sincer, să luăm parte la rânduiala împărtășaniei, amintindu-ne promisiunile făcute prin legământ, cugetând asupra lor și pocăindu-ne în mod sincer. Luarea din împărtășanie, fiind demni, este o mărturie în fața lui Dumnezeu că dorim cu adevărat să luăm asupra noastră numele lui Isus Hristos și că ne străduim să ne „amintim totdeauna de El” după scurta perioadă necesară pentru a lua parte la acea rânduială sacră.", "Și rămânem în El slujindu-I lui Dumnezeu pe măsură ce slujim copiilor Săi și păstorim fraților și surorilor.", "Salvatorul a spus: „Dacă păziți poruncile Mele, veți rămâne în dragostea Mea, după cum și Eu am păzit poruncile Tatălui Meu, și rămân în dragostea Lui”.", "Am descris, pe scurt, câteva dintre numeroasele moduri în care putem rămâne în Salvator. Și, acum, invit pe fiecare dintre noi, în calitate de ucenici ai Săi, să cerem, să căutăm, să batem și să învățăm noi înșine, prin puterea Duhului Sfânt, alte moduri pline de însemnătate prin care Îl putem pune pe Hristos în centrul vieții noastre în tot ceea ce facem.", "Promisiunea Salvatorului făcută ucenicilor Săi este bidirecțională: dacă rămânem în El, El va rămâne în noi. Dar este, într-adevăr, posibil ca Hristos să rămână în dumneavoastră și în mine – individual și personal? Răspunsul la această întrebare este un da răsunător!", "În Cartea lui Mormon, învățăm despre Alma propovăduind și depunând mărturie celor săraci ale căror suferințe i-au obligat să fie umili. În învățăturile sale, el a comparat cuvântul cu o sămânță care trebuie plantată și hrănită și a descris „cuvântul” ca fiind viața, misiunea și sacrificiul ispășitor ale lui Isus Hristos.", "Alma a spus: „Începeți să credeți în Fiul lui Dumnezeu, în faptul că El va veni ca să mântuiască poporul Său și că El va suferi și va muri ca să ispășească pentru păcatele lor; și că El Se va ridica iarăși din morți, ceea ce va face să se înfăptuiască învierea pentru ca toți oamenii să stea în fața Lui ca să fie judecați în ultima zi de judecată, după faptele lor”.", "Având această descriere a „cuvântului” făcută de Alma, vă rog să vă gândiți la legătura inspirată pe care el o identifică apoi.", "„Și acum… doresc ca voi să sădiți acest cuvânt în inima voastră, iar atunci când el va începe să se mărească, tot așa să-l îngrijiți prin credința voastră. Și iată, el va deveni un pom, crescând în voi pentru viață veșnică. Și atunci, să dea Dumnezeu ca greutățile voastre să fie ușoare prin bucuria Fiului Său. Și chiar toate acestea puteți să le faceți, dacă vreți.”", "Sămânța pe care trebuie să ne străduim să o plantăm în inima noastră este cuvântul – chiar viața, misiunea și doctrina lui Isus Hristos. Și, pe măsură ce cuvântul este hrănit prin credință, el poate deveni un pom care crește în noi pentru viața veșnică.", "Care era înțelesul pomului din viziunea lui Lehi? Pomul poate fi considerat ca fiind o reprezentare a lui Isus Hristos.", "Preaiubiții mei frați și surori, este Cuvântul în noi? Sunt adevărurile Evangheliei Salvatorului scrise pe tablele care sunt inimile noastre de carne? Venim la El și devenim, treptat, mai asemănători Lui? Crește pomul lui Hristos în noi? Ne străduim să devenim „[făpturi noi]” în El?", "Probabil că acest potențial miraculos l-a inspirat pe Alma să întrebe: „V-ați născut voi spiritual din Dumnezeu? Ați primit voi imaginea Lui în înfățișarea voastră? Ați simțit voi această măreață schimbare în inimile voastre?”.", "Trebuie să ne amintim mereu instrucțiunea pe care Domnul i-a dat-o lui Enoh: „Vei rămâne în Mine și Eu în tine”. Eu depun mărturie că promisiunea Salvatorului de a rămâne în noi este adevărată și valabilă pentru fiecare membru al Bisericii Sale restaurate care ține legămintele.", "Apostolul Pavel i-a sfătuit pe credincioșii care L-au primit pe Domnul: „Așa să… umblați în El”.", "Mersul în și cu Salvatorul subliniază două aspecte vitale ale uceniciei: 1) faptul de a ne supune poruncilor lui Dumnezeu și 2) faptul de a ne aduce aminte și de a respecta legămintele sacre care ne leagă de Tatăl și de Fiul.", "Ioan a declarat:", "„Și prin aceasta știm că Îl cunoaștem, dacă păzim poruncile Lui.", "Cine zice: «Îl cunosc», și nu păzește poruncile Lui, este un mincinos, și adevărul nu este în el.", "Dar oricine păzește cuvântul Lui, în el dragostea lui Dumnezeu a ajuns desăvârșită; prin aceasta știm că suntem în El.", "Cine zice că rămâne în El, trebuie să trăiască și el cum a trăit Isus”.", "Isus ne face semn cu mâna fiecăruia dintre noi: „Vino și urmează-Mă” și „Mergi cu Mine”.", "Depun mărturie că, pe măsură ce înaintăm cu credință și umblăm în umilința ce vine din Spiritul Domnului, suntem binecuvântați cu putere, îndrumare, protecție și pace.", "Alma descrie o rugăminte plină de dragoste din partea Domnului către toate sufletele vii:", "„Iată, El trimite o chemare către toți oamenii, pentru că brațele milosteniei sunt întinse către ei; și El spune: Pocăiți-vă și Eu vă voi primi…", "Veniți la Mine și vă veți împărtăși din fructul copacului vieții; da, voi veți mânca și veți bea din abundență din pâinea și din apele vieții, nestingheriți”.", "Subliniez caracterul absolut cuprinzător al rugăminții Salvatorului. El dorește foarte mult să binecuvânteze cu harul și mila Sa fiecare persoană care trăiește acum, care a trăit vreodată și care va trăi vreodată pe pământ.", "Unii membri ai Bisericii acceptă ca fiind adevărate doctrina, principiile și mărturiile proclamate, în mod repetat, de la acest pupitru din Centrul de conferințe și în cadrul congregațiilor locale din întreaga lume – și, totuși, le-ar putea fi greu să creadă că aceste adevăruri eterne sunt valabile, în mod concret, pentru viața lor și pentru circumstanțele lor. Ei cred cu sinceritate și slujesc cu supunere, dar legătura lor prin legământ cu Tatăl și cu Fiul Său care mântuiește încă nu a devenit o realitate vie și care transformă în viața lor.", "Vă promit că, prin puterea Duhului Sfânt, puteți cunoaște și simți că adevărurile Evangheliei pe care am încercat să le descriu sunt pentru dumneavoastră – pentru dumneavoastră, în mod individual și personal.", "Cu bucurie, depun mărturie că Isus Hristos este Salvatorul și Mântuitorul nostru iubitor și viu. Dacă rămânem în El, El va rămâne în noi. Și, pe măsură ce mergem în El și cu El, vom fi binecuvântați să aducem multă roadă. Astfel depun mărturie în numele sacru al Domnului Isus Hristos, amin."]}, {"name": "Răspunsul este întotdeauna Isus Hristos", "verses": ["Dragii mei frați și dragile mele surori, am fost hrăniți spiritual în aceste ultime două zile. Muzica interpretată de cor a fost superbă. Cei care au vorbit au fost instrumente ale Domnului. Mă rog să căutați ca Duhul Sfânt să vă îndrume în studiul dumneavoastră pe măsură ce cugetați asupra adevărurilor predate de la acest pupitru. Acestea au fost, într-adevăr, trimise din cer.", "De astăzi într-o săptămână este duminica Paștelui. Este cea mai importantă sărbătoare religioasă pentru cei care Îl urmează pe Isus Hristos. Motivul principal pentru care sărbătorim Crăciunul este Paștele. Lecția din Vino și urmează-Mă de săptămâna viitoare vă va îndemna să studiați despre intrarea triumfală a Salvatorului în Ierusalim, curățarea templului făcută de El, suferința Sa din Grădina Ghetsimani, răstignirea Sa, glorioasa Sa înviere și aparițiile Sale ulterioare în fața ucenicilor Săi.", "Savurați aceste versete sacre și găsiți orice mod puteți de a-i mulțumi Tatălui nostru Ceresc pentru că ni L-a trimis pe Singurul Său Fiu Născut. Datorită lui Isus Hristos, ne putem pocăi și putem fi iertați de păcatele noastre. Datorită Lui, fiecare dintre noi va fi înviat.", "De asemenea, vă invit să studiați din nou relatarea despre apariția Salvatorului printre nefiți pe meleagurile americane, așa cum este consemnată în 3 Nefi. Nu cu mult timp înainte de acea apariție, glasul Său s-a auzit printre oameni, spunând aceste cuvinte de implorare:", "„Nu vă veți întoarce voi acum către Mine și nu vă veți pocăi voi de păcatele voastre și nu vă veți converti voi pentru ca Eu să vă pot vindeca?…", "Iată, brațul milei Mele este întins către voi și oricine va veni, pe acela Eu îl voi primi”.", "Dragi frați și surori, Isus Hristos vă face aceeași invitație dumneavoastră, astăzi. Vă implor să veniți la El, pentru ca El să vă poată vindeca! El vă va vindeca de păcat pe măsură ce vă pocăiți. El vă va vindeca de tristețe și teamă. El vă va vindeca de rănile acestei lumi.", "Indiferent de ce întrebări sau probleme aveți, răspunsul se găsește întotdeauna în viața și învățăturile lui Isus Hristos. Aflați mai multe despre ispășirea Sa, dragostea Sa, mila Sa, doctrina Sa și Evanghelia Sa restaurată a vindecării, progresului și incluziunii. Întoarceți-vă către El! Urmați-L!", "Isus Hristos este motivul pentru care construim temple. Fiecare este casa Sa sfântă. Atât faptul de a face legăminte și a primi rânduieli esențiale în templu, cât și cel de a căuta să vă apropiați mai mult de El acolo vă vor binecuvânta viața în moduri în care niciun alt mod de preaslăvire nu va putea. Din acest motiv, facem tot ce ne stă în putere pentru a face ca binecuvântările templului să fie mai accesibile membrilor noștri din întreaga lume. Astăzi, sunt recunoscător să anunț planurile noastre de a construi un templu nou în fiecare dintre următoarele locuri:", "Retalhuleu, Guatemala", "Iquitos, Peru", "Teresina, Brazilia", "Natal, Brazilia", "Tuguegarao City, Filipine", "Iloilo, Filipine", "Jakarta, Indonezia", "Hamburg, Germania", "Lethbridge, Alberta, Canada", "San Jose, California", "Bakersfield, California", "Springfield, Missouri", "Charlotte, North Carolina", "Winchester, Virginia", "Harrisburg, Pennsylvania", "Dragii mei frați și dragile mele surori, eu depun mărturie că Isus Hristos îndrumă treburile Bisericii Sale. Depun mărturie că faptul de a-L urma este singura cale către fericirea de durată. Eu știu că puterea Sa coboară asupra oamenilor Săi care țin legămintele, fiind „înarmați cu dreptate și cu puterea lui Dumnezeu în mare slavă”. Depun astfel mărturie, cu dragoste și binecuvântându-vă pe fiecare în parte, în numele sacru al lui Isus Hristos, amin."]}]}, "2022-10": {"name": "octombrie 2022", "chapters": [{"name": "Să-i ajutăm pe cei săraci și necăjiți", "verses": ["Frați și surori, preaiubitul nostru președinte Russell M. Nelson ne va vorbi mai târziu în cadrul acestei sesiuni. Dânsul m-a rugat să fiu primul vorbitor.", "Subiectul meu de astăzi abordează ceea ce Biserica lui Isus Hristos a Sfinților din Zilele din Urmă și membrii ei dăruiesc și fac pentru cei săraci și necăjiți. Voi vorbi, de asemenea, despre alți oameni buni care au dăruit în moduri similare. Faptul de a dărui celor aflați la nevoie este un principiu atât în toate religiile avraamice, cât și în altele.", "În urmă cu câteva luni, Biserica lui Isus Hristos a Sfinților din Zilele din Urmă a raportat pentru prima dată amploarea muncii noastre umanitare în întreaga lume. Cheltuielile noastre din anul 2021 pentru cei aflați la nevoie din 188 de țări din întreaga lume au totalizat 906 milioane de dolari – aproape un miliard de dolari. Mai mult, membrii noștri au făcut peste șase milioane de ore de muncă voluntară pentru aceeași cauză.", "Aceste numere sunt, desigur, un raport incomplet privind ceea ce am dăruit și ajutorul nostru. Ele nu includ slujirile personale pe care membrii noștri le oferă individual în timp ce se păstoresc reciproc în cadrul chemărilor și al slujirii voluntare de la membru la membru. Și, raportul nostru pentru anul 2021 nu menționează deloc ce fac membrii noștri individual prin nenumărate organizații caritabile care nu au legătură oficială cu Biserica noastră. Încep cu acestea.", "În anul 1831, la mai puțin de doi ani după ce Biserica restaurată a fost organizată, Domnul a dat această revelație pentru a-i îndruma pe membrii ei și, cred eu, pe toți copiii Săi din întreaga lume:", "„Iată, nu este bine ca Eu să poruncesc în toate lucrurile; pentru că acela care trebuie constrâns în toate lucrurile este un slujitor leneș și nu un slujitor înțelept…", "Adevărat vă spun, oamenii trebuie să se angajeze cu sârguință într-o cauză bună, și să facă multe lucruri de bunăvoie, și să realizeze multă dreptate;", "Pentru că ei au în ei puterea de a acționa prin ei înșiși. Și în măsura în care oamenii fac bine, în niciun caz ei nu-și vor pierde răsplata”.", "În cei peste 38 de ani în calitate de apostol și în cei peste 30 de ani de carieră profesională, am văzut multe eforturi generoase depuse de organizații și persoane de genul celor pe care această revelație le descrie ca fiind „o cauză bună” și „[realizând] multă dreptate”. Există nenumărate exemple de astfel de slujire umanitară în întreaga lume, dincolo de granițele noastre și dincolo de cunoașterea noastră generală. Cugetând asupra acestui lucru, mă gândesc la profetul-rege Beniamin din Cartea lui Mormon, a cărui cuvântare a inclus acest adevăr etern: „Când sunteți în slujba aproapelui, sunteți numai în slujba Dumnezeului vostru”.", "Biserica lui Isus Hristos a Sfinților din Zilele din Urmă și noi, în calitate de membri ai ei, propovăduim și practicăm mult bunăstarea și slujirea umanitară față de semenii noștri. De exemplu, postim la începutul fiecărei luni și contribuim cu cel puțin echivalentul meselor nemâncate pentru a-i ajuta pe cei aflați la nevoie din congregațiile noastre. Biserica noastră contribuie, de asemenea, foarte mult în cadrul serviciilor umanitare și altor servicii din întreaga lume.", "În afara tuturor lucrurilor pe care Biserica noastră le face în mod direct, cea mai mare parte a slujirii umanitare oferite copiilor lui Dumnezeu din întreaga lume este înfăptuită de persoane și organizații care nu au nicio legătură oficială cu Biserica noastră. Unul dintre apostolii noștri a remarcat: „Dumnezeu folosește mai mult decât un singur popor pentru a realiza lucrarea Sa măreață și minunată… Este prea vastă, prea dificilă pentru un singur popor”. În calitate de membri ai Bisericii restaurate, trebuie să fim mai conștienți de slujirea altora și s-o apreciem mai mult.", "Biserica lui Isus Hristos este dedicată slujirii celor aflați la nevoie și este, de asemenea, dedicată colaborării cu alții în acest efort. Recent, am făcut un dar substanțial Programului Alimentar Mondial al Națiunilor Unite. De-a lungul numeroaselor noastre decenii de muncă umanitară, două organizații se evidențiază în calitate de colaboratori cheie: proiectele desfășurate alături de Crucea Roșie și Semiluna Roșie în zeci de țări au oferit copiilor lui Dumnezeu ajutor crucial în timpul dezastrelor naturale și conflictelor. În mod asemănător, avem un lung istoric de asistență cu Serviciile de Alinare Catolice. Aceste organizații ne-au învățat multe despre alinarea la nivel mondial.", "Am avut, de asemenea, colaborări fructuoase cu alte organizații, inclusiv cu Muslim Aid, Water for People și IsraAID, pentru a menționa doar câteva dintre ele. În timp ce fiecare organizație umanitară are propriile domenii de specializare, noi împărtășim obiectivul comun de a alina suferința printre copiii lui Dumnezeu. Toate acestea fac parte din lucrarea lui Dumnezeu pentru copiii Săi.", "Revelația din zilele noastre ne învață că Salvatorul nostru, Isus Hristos, este „adevărata lumină care luminează pe orice om care vine pe lume”. Astfel, toți copiii lui Dumnezeu sunt luminați să-I slujească și să-și slujească unul altuia în măsura cunoașterii și capacității lor.", "Cartea lui Mormon ne învață că „fiecare lucru care invită și îndeamnă la a face bine și la a-L iubi pe Dumnezeu și a-L sluji pe El este inspirat de către Dumnezeu”.", "Și, continuă:", "„Căci iată, Spiritul lui Hristos este dat fiecărui om pentru ca el să poată deosebi binele de rău; de aceea, eu vă arăt vouă felul de a judeca; căci fiecare lucru care te invită la a face bine și la a te convinge să crezi în Hristos este trimis de către puterea și darul lui Hristos…", "Și acum, frații mei… voi cunoașteți lumina prin care să judecați, care lumină este lumina lui Hristos”.", "Vă ofer câteva exemple de copii ai lui Dumnezeu care au ajutat alți copii ai lui Dumnezeu în legătură cu nevoile lor vitale privind hrana, asistența medicală și predarea.", "În urmă cu zece ani, familia Kandhari, un soț și o soție sikh din Emiratele Arabe Unite, au lansat personal efortul remarcabil de a-i hrăni pe cei flămânzi. Prin intermediul templului sikh Guru Nanak Darbar, ei servesc, în prezent, peste 30.000 de mâncăruri vegetariene, în fiecare sfârșit de săptămână, tuturor celor care le pășesc pragul, indiferent de religie sau rasă. Dr. Kandhari explică: „Noi credem că toți suntem una; suntem copii ai unui singur Dumnezeu și suntem aici pentru a sluji omenirii”.", "Furnizarea de asistență medicală și stomatologică celor aflați la nevoie este un alt exemplu. În Chicago, am întâlnit un medic siriano-american de terapie intensivă, dr. Zaher Sahloul. Dânsul este unul dintre fondatorii organizației MedGlobal, care organizează specialiști din domeniul medical pentru a-și oferi, în mod voluntar, timpul, abilitățile, cunoștințele și conducerea pentru a-i ajuta pe alții în situații de criză, cum ar fi în războiul din Siria, unde dr. Sahloul și-a riscat viața oferind asistență medicală civililor. MedGlobal și organizații similare (inclusiv mulți specialiști sfinți din zilele din urmă) demonstrează că Dumnezeu îi înduioșează pe specialiștii credincioși să aducă săracilor alinarea necesară în întreaga lume.", "Mulți copii altruiști ai lui Dumnezeu sunt implicați în acțiuni de predare – de asemenea, în întreaga lume. Un exemplu bun, cunoscut nouă prin eforturile noastre umanitare, este activitatea unui bărbat cunoscut sub numele de domnul Gabriel, care a fost refugiat în mai multe rânduri din cauza unor conflicte diferite. Dânsul a observat recent că sute de mii de copii refugiați din Africa de Est aveau nevoie de ajutor pentru a-și menține speranțele vii și mintea activă. Dânsul a organizat alți învățători din populația de refugiați în ceea ce ei numesc „școală lângă pom”, unde copiii erau adunați pentru lecții la umbra unui pom. El nu a așteptat ca alții să organizeze sau să îndrume, ci a condus personal eforturi care au oferit ocazii de învățare miilor de copii de școală primară în timpul anilor stresanți ai strămutării.", "Desigur, aceste trei exemple nu înseamnă că tot ceea ce spun sau fac organizațiile sau persoanele care pretind a fi bune sau de la Dumnezeu este cu adevărat așa. Aceste exemple arată că Dumnezeu inspiră multe organizații și persoane să facă mult bine. Arată, de asemenea, că mai mulți dintre noi ar trebui să recunoaștem binele făcut de alții și să-l sprijinim când avem timpul și mijloacele de a face astfel.", "Iată câteva exemple de slujire pe care Biserica le susține și pe care membrii noștri și alți oameni buni și organizații bune le sprijină, de asemenea, prin donații individuale constând în timp și bani.", "Încep cu libertatea religioasă. Susținând-o, ne slujim propriile interese, dar și interesele altor religii. Primul nostru președinte, Joseph Smith, ne-a învățat: „Noi afirmăm că avem dreptul de a-L preaslăvi pe Dumnezeu Cel Atotputernic, așa cum ne îndeamnă propria conștiință, și recunoaștem tuturor oamenilor același drept de a preaslăvi cum doresc, unde doresc sau ceea ce doresc”.", "Alte exemple de ajutoare umanitare și alte ajutoare ale Bisericii restaurate care sunt, de asemenea, susținute în mod voluntar de membrii noștri sunt bine-cunoscutele noastre școli, colegii și universități și donațiile noastre mari mai puțin cunoscute, dar, acum, publice, pentru a-i ajuta pe cei care suferă din cauza distrugerilor și alunecărilor de pământ provocate de dezastrele naturale, cum ar fi tornadele și cutremurele.", "Celelalte activități caritabile pe care membrii noștri le susțin prin donațiile și eforturile lor voluntare sunt prea numeroase pentru a fi enumerate, dar doar menționarea acestor câteva va sugera diversitatea și importanța lor: combaterea rasismului și a altor prejudecăți, cercetarea pentru prevenirea și vindecarea bolilor, ajutorarea persoanelor cu dizabilități, sprijinirea organizațiilor din domeniul muzicii și îmbunătățirea mediului moral și fizic pentru toți.", "Toate eforturile umanitare ale Bisericii lui Isus Hristos a Sfinților din Zilele din Urmă caută să urmeze exemplul unui popor neprihănit descris în Cartea lui Mormon: „Și astfel, în starea lor de prosperitate, ei nu au alungat pe nimeni care era gol sau flămând, însetat sau bolnav… și… ei… erau darnici cu toți, bătrâni și tineri, sclavi și liberi, bărbați și femei, fie că erau din afara Bisericii sau aparțineau Bisericii”.", "Depun mărturie despre Isus Hristos, ale Cărui lumină și Spirit îi îndrumă pe toți copiii lui Dumnezeu în a-i ajuta pe cei săraci și necăjiți din întreaga lume. În numele lui Isus Hristos, amin."]}, {"name": "Isus Hristos este tăria tineretului", "verses": ["Pregătindu-mă pentru acest mesaj de astăzi, am simțit îndemnuri puternice de a mă adresa tinerelor fete și tinerilor băieți.", "Mă adresez, de asemenea, celor care au fost tineri, chiar și celor care nu-și mai pot aminti, cu adevărat, aceasta.", "Și mă adresez tuturor celor care îi iubesc pe tinerii noștri și doresc ca ei să aibă succes în viață.", "Pentru generația care se ridică, am un mesaj special pentru voi de la Salvatorul nostru, Isus Hristos.", "Dragii mei tineri prieteni, dacă Salvatorul ar fi aici chiar acum, ce v-ar spune?", "Cred că ar începe exprimându-Și dragostea profundă față de voi. Ar putea spune acest lucru folosind cuvinte, dar s-ar revărsa, de asemenea, atât de puternic – doar din prezența Sa – încât ar fi inconfundabil, pătrunzând adânc în inima voastră, umplându-vă întregul suflet!", "Și, totuși, pentru că suntem cu toții slabi și imperfecți, v-ar putea pătrunde în minte unele îngrijorări. V-ați putea aduce aminte de greșeli pe care le-ați făcut, momente în care ați cedat ispitei, lucruri pe care vă doriți să nu le fi făcut – sau vă doriți să le fi făcut mai bine.", "Salvatorul ar simți acest lucru și cred că v-ar întări folosind cuvintele pe care le-a rostit în scripturi:", "„Nu te teme”.", "„Nu te îndoi.”", "„[Îndrăznește].”", "„Să nu [ți] se tulbure inima.”", "Nu cred că El ar găsi scuze pentru greșelile voastre. El nu le-ar minimaliza. Nu, El v-ar cere să vă pocăiți – să vă abandonați păcatele, să vă schimbați, astfel încât să vă poată ierta. El v-ar aduce aminte că, în urmă cu 2.000 de ani, El a luat asupra Sa acele păcate pentru ca voi să vă puteți pocăi. Aceasta face parte din planul fericirii dăruit nouă de Tatăl nostru Ceresc iubitor.", "Isus ar putea sublinia faptul că legămintele voastre cu El – făcute când ați fost botezați și reînnoite de fiecare dată când luați din împărtășanie – vă oferă o legătură specială cu El. Tipul de legătură pe care scripturile îl descriu ca fiind înjugați împreună, astfel încât, cu ajutorul Său, să puteți purta orice povară.", "Cred că Salvatorul Isus Hristos ar dori ca voi să vedeți, să simțiți și să știți că El este tăria voastră. Că, având ajutorul Său, nu există limite la ceea ce puteți realiza. Că potențialul vostru este nelimitat. El ar dori să vă vedeți așa cum vă vede El. Și acest mod este foarte diferit de modul în care vă vede lumea.", "Salvatorul ar declara, fără să folosească termeni neclari, că sunteți o fiică sau un fiu al Dumnezeului Atotputernic. Tatăl vostru Ceresc este cea mai glorioasă ființă din univers, plină de dragoste, bucurie, puritate, sfințenie, lumină, har și adevăr. Și El dorește ca, într-o zi, să moșteniți tot ceea ce are El.", "Acesta este motivul pentru care vă aflați pe pământ – să învățați, să creșteți și să progresați și să deveniți tot ceea ce v-a creat Tatăl vostru din Cer să deveniți.", "Pentru a face acest lucru posibil, El L-a trimis pe Isus Hristos să fie Salvatorul vostru. Acesta este scopul marelui Său plan al fericirii, Bisericii Sale, preoției Sale, scripturilor – al tuturor acestora.", "Acesta este destinul vostru. Acesta este viitorul vostru. Aceasta este alegerea voastră!", "În centrul planului întocmit de Dumnezeu pentru fericirea voastră se află puterea voastră de a alege. Desigur, Tatăl vostru Ceresc dorește ca voi să alegeți bucuria eternă alături de El și El vă va ajuta să realizați aceasta, dar nu vă va forța niciodată.", "Așadar, El vă permite să alegeți: lumină sau întuneric? Bine sau rău? Bucurie sau suferință? Viață eternă sau moarte spirituală?", "Pare o alegere ușoară, nu-i așa? Dar, cumva, aici, pe pământ, pare mai complicată decât ar trebui să fie.", "Problema este că nu vedem întotdeauna lucrurile atât de clar cum ne-am dori. Apostolul Pavel a comparat aceasta cu faptul de a privi „într-o oglindă, în chip întunecos”. Există multă confuzie în lume cu privire la ce este bine și ce este rău. Adevărul este distorsionat pentru a face ca răul să pară bun și binele să pară rău.", "Dar, când căutați cu sinceritate adevărul – adevărul etern, neschimbător – alegerile voastre devin mult mai clare. Da, încă mai aveți ispite și încercări. Lucruri rele încă se întâmplă. Lucruri tulburătoare. Lucruri tragice. Dar puteți reuși când știți cine sunteți și de ce sunteți aici și dacă vă încredeți în Dumnezeu.", "Așadar, unde găsiți adevărul?", "Acesta este cuprins în Evanghelia lui Isus Hristos. Și plenitudinea acestei Evanghelii este predată în Biserica lui Isus Hristos a Sfinților din Zilele din Urmă.", "Isus a zis: „Eu sunt calea, adevărul și viața. Nimeni nu vine la Tatăl decât prin Mine”.", "Când aveți de făcut alegeri importante, Isus Hristos și Evanghelia Sa restaurată reprezintă cea mai bună alegere. Când aveți întrebări, Isus Hristos și Evanghelia Sa restaurată reprezintă cel mai bun răspuns. Când vă simțiți slabi, Isus Hristos este tăria voastră.", "El dă putere celor obosiți; și, celor care se simt lipsiți de putere, El le sporește tăria.", "Cei care se încred în Domnul vor fi înnoiți prin tăria Sa.", "Pentru a vă ajuta să găsiți Calea și a vă ajuta să faceți din doctrina lui Hristos influența care vă îndrumă viața, Biserica lui Isus Hristos a Sfinților din Zilele din Urmă a pregătit o nouă resursă, o versiune revizuită a broșurii Pentru întărirea tineretului.", "Timp de peste 50 de ani, broșura Pentru întărirea tineretului a fost un îndrumar pentru generații de tineri sfinți din zilele din urmă. Am mereu un exemplar în buzunar și îl ofer oamenilor care sunt curioși în legătură cu standardele noastre. Aceasta a fost actualizată și reîmprospătată pentru a face față mai bine încercărilor și ispitelor din zilele noastre. Noua versiune a broșurii Pentru întărirea tineretului este disponibilă online în 50 de limbi și va fi disponibilă și în format tipărit. Va fi un ajutor însemnat în a face alegeri în viața voastră. Vă rog s-o faceți parte din viața voastră și s-o împărtășiți prietenilor voștri.", "Această nouă versiune a broșurii Pentru întărirea tineretului are ca subtitlu Îndrumar pentru a face alegeri.", "Doresc să fie clar, cel mai bun îndrumar pe care îl puteți avea pentru a face alegeri este Isus Hristos. Isus Hristos este tăria tineretului.", "Așadar, scopul broșurii Pentru întărirea tineretului este să vă îndrume către El. Vă învață adevăruri eterne ale Evangheliei Sale restaurate – adevăruri despre cine sunteți, cine este El și ce puteți realiza cu tăria Sa. Vă învață cum să faceți alegeri drepte bazându-vă pe acele adevăruri eterne.", "Este, de asemenea, important să știți ce nu face broșura Pentru întărirea tineretului. Nu face alegeri pentru voi. Nu vă oferă un răspuns de tipul „da” sau „nu” în legătură cu fiecare alegere pe care ați putea vreodată să o aveți de făcut. Broșura Pentru întărirea tineretului se concentrează asupra temeliei pentru alegerile voastre. Se concentrează asupra valorilor, principiilor și doctrinei în loc de fiecare comportament anume.", "Domnul, prin profeții Săi, ne-a îndrumat întotdeauna în acea direcție. El ne imploră să „[ne dezvoltăm] capacitatea spirituală de a primi revelație”. El ne invită să „Îl ascultăm”. El ne cheamă să-L urmăm în moduri mai bune și mai sfinte. Și învățăm în mod asemănător în fiecare săptămână din Vino și urmează-Mă.", "Presupun că îndrumarul v-ar putea oferi liste lungi cu haine pe care nu ar trebui să le purtați, cuvinte pe care nu ar trebui să le spuneți și filme pe care nu ar trebui să le vizionați. Dar ar fi acesta într-adevăr de ajutor într-o biserică răspândită pe tot globul? Ar putea o astfel de abordare să vă pregătească cu adevărat pentru o viață asemenea celei a lui Hristos?", "Joseph Smith a spus: „Îi învăț principii corecte și ei se conduc singuri”.", "Și regele Beniamin a spus poporului său în Cartea lui Mormon: „Nu pot să vă spun toate lucrurile prin care puteți păcătui; căci sunt diferite căi și mijloace, chiar atât de multe încât nu le pot număra”.", "Regele Beniamin a continuat spunând: „Dar atât vă pot spune… vegheați asupra voastră, și a gândurilor voastre, și a cuvintelor voastre, și a faptelor voastre, și… respectați poruncile lui Dumnezeu, și… continuați în credința… Domnului nostru, chiar până la sfârșitul vieților voastre”.", "Este greșit să avem reguli? Sigur că nu. Cu toții avem nevoie de ele în fiecare zi. Dar este greșit să ne concentrăm doar asupra regulilor în loc să ne concentrăm asupra Salvatorului. Trebuie să știți de ce și cum și, apoi, să vă gândiți la consecințele alegerilor voastre. Trebuie să vă puneți încrederea în Isus Hristos. El vă va conduce pe calea dreaptă. El este tăria voastră.", "Broșura Pentru întărirea tineretului este îndrăzneață în declararea doctrinei lui Isus Hristos. Este îndrăzneață în a vă invita să faceți alegeri pe baza doctrinei lui Hristos. Și este îndrăzneață în a descrie binecuvântările pe care Isus Hristos le promite celor care urmează calea Sa.", "Președintele Russell M. Nelson ne-a învățat: „Când dorința dumneavoastră cea mai mare este de a-L lăsa pe Dumnezeu să aibă întâietate [în viața dumneavoastră], multe hotărâri devin mai ușoare… Foarte multe probleme nu mai sunt probleme! Știți cum să vă prezentați într-un mod plăcut. Știți ce să priviți și ce să citiți, unde să vă petreceți timpul și cu cine să vă asociați. Știți ceea ce doriți să realizați. Știți ce fel de persoană doriți… să deveniți”.", "Isus Hristos are standarde foarte înalte pentru ucenicii Săi. Și invitația de a căuta cu sinceritate voia Sa și de a trăi potrivit adevărurilor Sale este cel mai înalt standard posibil!", "Alegerile temporale și spirituale importante nu trebuie să se bazeze doar pe preferințe personale sau pe ceea ce este convenabil sau la modă. Domnul nu spune: „Faceți orice doriți”.", "El spune: „Lăsați-L pe Dumnezeu să aibă întâietate”.", "El spune: „Vino și urmează-Mă”.", "El spune: „Trăiți într-un mod mai sfânt, mai bun, mai matur”.", "El spune: „Păziți poruncile Mele”.", "Isus Hristos este exemplul nostru perfect și ne străduim cu toată puterea sufletului nostru să-L urmăm.", "Dragii mei prieteni, permiteți-mi să repet că, dacă Salvatorul ar fi astăzi aici, El Și-ar exprima dragostea nesfârșită pentru voi, încrederea Sa deplină în voi. El v-ar spune că puteți face aceasta. Puteți clădi o viață fericită, plină de bucurie, deoarece Isus Hristos este tăria voastră. Puteți găsi încredere, pace, siguranță, fericire și sentimentul de apartenență acum și în eternitate, deoarece veți găsi totul în Isus Hristos, în Evanghelia Sa și în Biserica Sa.", "Despre aceasta îmi depun mărturia solemnă în calitate de apostol al Domnului Isus Hristos și vă las binecuvântarea mea sinceră cu recunoștință profundă și dragoste pentru voi, în numele lui Isus Hristos, amin."]}, {"name": "Să-L vedem mai mult pe Isus Hristos în viața noastră", "verses": ["Frați și surori, simt multă umilință să mă aflu în fața dumneavoastră în această dimineață. Îmi unesc inima cu a dumneavoastră în semn de recunoștință pentru a fi adunați, oriunde v-ați afla în lume, ascultând mesaje din partea profeților, apostolilor, văzătorilor, revelatorilor și conducătorilor din împărăția lui Dumnezeu. Devenim, la figurat, asemenea oamenilor din zilele regelui Beniamin, întinzându-ne corturile și având ușile deschise și îndreptate către profetul lui Dumnezeu pe pământ, președintele Russell M. Nelson.", "Am avut o vedere slabă de când mă știu și am avut întotdeauna nevoie de ajutorul lentilelor prescrise pentru a-mi corecta vederea. Când îmi deschid ochii în fiecare dimineață, lumea pare foarte confuză. Totul este neclar, difuz și deformat. Chiar și dragul meu soț pare a fi mai mult un portret abstract decât figura preaiubită și alinătoare care este cu adevărat! Nevoia mea instinctivă, înainte de a face orice altceva la începutul zilei, este să-mi pun ochelarii pentru a mă ajuta să înțeleg împrejurimile și să mă bucur de o experiență mai dinamică pe măsură ce aceștia mă ajută să mă orientez pe parcursul zilei.", "De-a lungul anilor, am ajuns să recunosc că acest comportament ilustrează dependența mea zilnică de două lucruri: primul, un instrument care mă ajută să clarific, să focalizez și să văd lumea din jurul meu; și al doilea, nevoia de îndrumare concretă pentru a mă îndrepta continuu în direcția bună. Acest obicei simplu, de rutină, este expresia unei observații semnificative despre relația noastră cu Salvatorul nostru, Isus Hristos.", "În viața noastră, care este adesea plină de întrebări, griji, stres și ocazii, dragostea Salvatorului nostru pentru noi, individual și în calitate de copii de legământ ai Săi, împreună cu învățăturile și legile Sale, sunt resurse zilnice disponibile pe care ne putem bizui pentru a fi o „[lumină] care strălucește… [luminându-ne și însuflețindu-ne] înțelegerea”. Pe măsură ce căutăm binecuvântările Spiritului în viața noastră, vom putea, așa cum ne-a învățat Iacov, să vedem „[lucrurile] așa cum sunt ele într-adevăr și… cum ele într-adevăr vor fi”.", "În calitate de copii de legământ ai lui Dumnezeu, am fost binecuvântați în mod unic cu o rezervă bogată de instrumente desemnate de Divinitate pentru a ne îmbunătăți viziunea spirituală. Cuvintele și învățăturile lui Isus Hristos consemnate în scripturi și mesaje de la profeții Săi aleși și Spiritul Său primit prin rugăciune zilnică, prin participarea cu regularitate la rânduielile din templu și rânduiala săptămânală a împărtășaniei pot ajuta la restaurarea păcii și la oferirea darului necesar al discernământului care aduce lumina lui Hristos și înțelegerea Sa în colțurile vieții noastre și într-o lume acoperită de nori. Salvatorul poate fi, de asemenea, busola și conducătorul nostru în timp ce cârmim atât prin apele liniștite, cât și prin cele agitate ale vieții. El poate indica în mod clar calea corectă care ne conduce la destinația noastră eternă. Așadar, ce dorește El să vedem și unde dorește El să mergem?", "Dragul nostru profet ne-a învățat: „Concentrarea noastră trebuie să fie fixată pe Salvator și pe Evanghelia Sa” și trebuie să ne „[străduim] să privim către El în fiecaregând”. Președintele Nelson a promis, de asemenea, că „nimic nu invită Spiritul mai mult decât faptul de a ne concentra asupra lui Isus Hristos… El vă va conduce și îndruma în viața personală dacă vă veți face timp pentru El în viața dumneavoastră – în fiecare zi”. Dragi prieteni, Isus Hristos este scopul vieții noastre și de aceea ne concentrăm asupra Sa. Pentru a ne ajuta să rămânem neclintiți și să ne îndreptăm în direcția corectă, Salvatorul ne invită să ne vedem viața prin El, pentru a putea vedea mai mult din influența Sa în viața noastră. Am ajuns să cunosc mai multe despre această invitație concretă prin studiul meu din Vechiul Testament.", "Legea lui Moise a fost dată israeliților din vechime ca Evanghelie pregătitoare, menită să pregătească poporul pentru o relație de legământ superioară cu Dumnezeu prin Isus Hristos. Legea, bogată în simboluri, care îi îndrumă pe credincioși să „[aștepte] cu bucurie venirea” și ispășirea lui Isus Hristos, a fost menită să ajute poporul lui Israel să se concentreze asupra Salvatorului exercitându-și credința în El, în sacrificiul Său și în legile și poruncile Sale – a fost menită să-i ajute să aibă o înțelegere mai mare despre Mântuitorul lor.", "La fel cum suntem noi astăzi, cei din poporul din vechime al lui Dumnezeu au fost invitați să-și vadă viața prin El, pentru a vedea mai mult din influența Sa în viața lor. Dar, până la vremea slujirii Salvatorului, israeliții Îl pierduseră din vedere pe Hristos în ritualurile lor, lăsându-L deoparte și adăugând la lege practici neautorizate care nu aveau simboluri care să instruiască și care să arate adevărata și singura sursă a salvării și mântuirii lor – Isus Hristos.", "Viața de zi cu zi a israeliților devenise dezorientată și întunecată. Copiii lui Israel, în această stare, credeau că practicile și ritualurile legii erau calea către salvarea personală și, în parte, au redus legea lui Moise la un set de reguli administrate pentru a conduce viața civilă. Acest lucru a necesitat ca Salvatorul să restaureze claritatea și limpezimea Evangheliei Sale.", "În cele din urmă, o mare parte dintre israeliți au respins mesajul Său, chiar mergând atât de departe încât să-L acuze pe Salvator – Cel care a dat legea și a declarat că El era „legea și lumina” – că a încălcat legea. Cu toate acestea, în Cuvântarea de pe munte, vorbind despre legea lui Moise, Isus a declarat: „Să nu credeți că am venit să stric Legea sau Proorocii; am venit nu să stric, ci să împlinesc”. Apoi, Salvatorul, prin ispășirea Sa eternă, a pus capăt regulilor, reglementărilor și practicilor din cadrul ceremoniilor urmate de poporul lui Israel la acea vreme. Jertfa Sa finală a dus la trecerea de la arderile de tot la oferirea „[unei inimi frânte și a unui] spirit smerit”, de la rânduiala jertfelor la rânduiala împărtășaniei.", "Președintele M. Russell Ballard, învățându-ne despre această temă, a spus: „Într-un fel, nu s-a mai oferit ca sacrificiu jertfa, ci persoana care o oferea”. Când aducem jertfa noastră Salvatorului, suntem invitați să vedem mai mult influența lui Isus Hristos în viața noastră, pe măsură ce ne supunem cu umilință voinței Sale ca semn al recunoașterii și înțelegerii supunerii Sale perfecte față de voia Tatălui. Când ne concentrăm privirea asupra lui Isus Hristos, recunoaștem și înțelegem că El este singura sursă și cale de a primi iertare și mântuire, chiar întru viață eternă și exaltare.", "Deoarece urmez principiile Evangheliei dinainte de a cunoaște Biserica, am întâlnit mulți care au observat și văzut schimbări în comportamentul, practicile și alegerile mele după ce m-am alăturat Bisericii. Ei au fost curioși să afle „de ce-urile” din spatele a ceea ce vedeau – de ce am ales să fiu botezată și să mă alătur acestei congregații de credincioși, chiar Biserica lui Isus Hristos a Sfinților din Zilele din Urmă, de ce mă abțin de la anumite practici în ziua de sabat, de ce sunt credincioasă în ținerea Cuvântului de înțelepciune, de ce citesc Cartea lui Mormon, de ce cred în învățăturile profeților și apostolilor din zilele noastre și trăiesc potrivit lor, de ce particip săptămânal la adunările Bisericii, de ce îi invit pe alții să „vină și să vadă, să vină și să ajute… să vină și să rămână” și „să vină și să facă parte”.", "La acea vreme, acele întrebări păreau copleșitoare și, în mod clar, uneori acuzatoare. Dar, când m-am confruntat cu îndoielile oamenilor, am ajuns să înțeleg că iscodirea lor a fost, de fapt, prima mea invitație de a lua și a purta o pereche de lentile spirituale pentru a clarifica, a concentra și a întări ceea ce mi-a motivat supunerea față de practicile și standardele Evangheliei. Care a fost sursa mărturiei mele? Am înfăptuit doar „manifestări exterioare” fără să permit acelor practici legate de legile lui Dumnezeu să-mi „întărească credința… în Hristos” sau să dovedesc că înțeleg că Isus Hristos este singura sursă de putere în supunerea mea?", "Prin efort riguros de a privi către și a-L căuta pe Isus Hristos în fiecare gând și faptă, ochii mei au fost luminați și înțelegerea mea a fost însuflețită să-mi dau seama că Isus Hristos mă chema să „[vin la El]”. Din această perioadă de început a uceniciei din tinerețea mea, îmi pot aminti invitația pe care mi-au făcut-o misionarii de a mă alătura lor în timp ce predau Evanghelia unui grup de tinere fete cam de vârsta mea. Într-o seară, în timp ce eram în casa familiei uneia dintre aceste tinere fete, întrebarea lor blândă cu privire la „de ce cred” mi-a străpuns inima și mi-a permis să le depun mărturie cu o înțelegere mai profundă despre viziunea Domnului cu privire la motivațiile spirituale ale uceniciei mele și mi-a rafinat mărturia mai departe.", "Am învățat atunci, așa cum știu acum, că Salvatorul nostru, Isus Hristos, ne îndreaptă pașii către casele de întruniri în fiecare săptămână pentru a lua din împărtășania Sa, la casa Domnului pentru a face legăminte cu El, la scripturi și învățături ale profeților pentru a învăța despre cuvintele Sale. El ne îndrumă gura pentru a depune mărturie despre El, mâinile pentru a înălța și a sluji așa cum ar înălța și ar sluji El, ochii pentru a vedea lumea și a ne vedea unii pe alții așa cum o face El – „așa cum sunt ele într-adevăr și… cum ele într-adevăr vor fi”. Și, pe măsură ce Îi permitem să ne îndrume în toate lucrurile, dobândim mărturie că „toate lucrurile arată că este un Dumnezeu”, deoarece acolo unde Îl vom căuta, Îl vom găsi – în fiecare zi. Vă depun mărturie despre aceasta în numele sacru al lui Isus Hristos, amin."]}, {"name": "O structură pentru revelația personală", "verses": ["Ca pe mulți dintre dumneavoastră, vârstnicul Dieter F. Uchtdorf m-a influențat foarte mult de-a lungul anilor. Aceasta explică, cel puțin parțial, ce urmează să spun. Așadar, îi cer scuze.", "Piloții de avion bine pregătiți zboară în limitele capacității aeronavei lor și respectă îndrumările controlorilor de trafic aerian cu privire la folosirea pistelor și a culoarelor de zbor. Simplu spus, piloții funcționează pe baza unei structuri. Oricât de sclipitori sau talentați ar fi, numai zburând în limitele acestei structuri, pot piloții să dezlănțuie în siguranță potențialul enorm al unui avion pentru a îndeplini obiectivele sale miraculoase.", "În mod asemănător, noi primim revelație personală pe baza unei structuri. După botez, ni se oferă un dar maiestuos, totuși practic, darul Duhului Sfânt. Pe măsură ce ne străduim să rămânem pe cărarea legămintelor, „Duhul Sfânt [este Cel Care ne] va arăta toate lucrurile pe care trebuie să le [facem]”. Când suntem nesiguri sau neliniștiți, Îi putem cere ajutorul lui Dumnezeu. Promisiunea Salvatorului nu putea fi mai clară: „Cereți, și vi se va da… căci oricine cere, capătă”. Cu ajutorul Duhului Sfânt, putem transforma natura noastră divină în destinul nostru etern.", "Promisiunea revelației personale prin intermediul Duhului Sfânt este impresionantă, asemănându-se mult cu un avion în timpul zborului. Și, asemenea piloților de avioane, trebuie să înțelegem pe baza cărei structuri acționează Duhul Sfânt pentru a oferi revelație personală. Când acționăm pe baza unei structuri, Duhul Sfânt poate oferi din plin cunoștințe, îndrumare și alinare uimitoare. În afara acelei structuri, indiferent de strălucirea sau talentul nostru, putem fi înșelați, ne putem prăbuși și putem arde.", "Scripturile formează primul element al acestei structuri pentru revelație personală. Ospătarea din cuvintele lui Hristos, așa cum se găsesc în scripturi, stimulează revelația personală. Vârstnicul Robert D. Hales a spus: „Atunci când dorim să vorbim cu Dumnezeu, ne rugăm. Și, când dorim ca El să ne vorbească, cercetăm scripturile”.", "Scripturile ne învață, de asemenea, cum să primim revelație personală. Și, noi cerem ceea ce este drept și bun și nu ceea ce este contrar voii lui Dumnezeu. Nu „cerem rău”, având motive nepotrivite de a ne promova propriile obiective sau de a ne îndeplini propria plăcere. Mai presus de toate, trebuie să-L întrebăm pe Tatăl Ceresc, în numele lui Isus Hristos, crezând că vom primi.", "Al doilea element al structurii este acela că primim revelație personală numai pentru noi și sfera noastră de responsabilitate și nu pentru alții. Cu alte cuvinte, noi decolăm și aterizăm pe pista stabilită pentru noi. Importanța pistelor bine definite a fost învățată la începutul istoriei restaurării. Hiram Page, unul dintre cei opt martori ai Cărții lui Mormon, a pretins că primea revelații pentru întreaga Biserică. Mai mulți membri au fost înșelați și influențați în mod greșit.", "Drept răspuns, Domnul a revelat că „nimeni altul nu va fi numit să primească porunci și revelații în această Biserică cu excepția slujitorului Meu, Joseph Smith… până când Eu voi numi… pe altul în locul lui”. Doctrina, poruncile și revelațiile pentru Biserică sunt prerogativa profetului în viață, care le primește de la Domnul Isus Hristos. Aceasta este pista profetului.", "Cu ani în urmă, am primit un apel telefonic de la o persoană care fusese arestată pentru violarea proprietății. El mi-a spus că îi fusese revelat că era îngropată o scriptură suplimentară sub parterul unei clădiri în care încercase să intre. El a susținut că, odată ce va obține scriptura suplimentară, știa că va primi darul traducerii, va scoate la lumină o nouă scriptură și va modela doctrina și îndrumarea Bisericii. I-am spus că greșea și el m-a implorat să mă rog în legătură cu aceasta. I-am spus că nu voi face acest lucru. El a devenit abuziv verbal și a încheiat apelul telefonic.", "Nu a trebuit să mă rog în legătură cu această rugăminte dintr-un motiv simplu, dar profund: doar profetul primește revelație pentru Biserică. Ar fi „contrar ordinii lui Dumnezeu” ca alții să primească o astfel de revelație, care aparține pistei profetului.", "Revelația personală aparține, de drept, persoanelor respective. Puteți primi revelație, de exemplu, despre unde să locuiți, ce cale să urmați în carieră sau cu cine să vă căsătoriți. Conducătorii Bisericii pot preda doctrină și împărtăși sfaturi inspirate, dar responsabilitatea pentru aceste hotărâri vă revine dumneavoastră. Dumneavoastră trebuie să primiți acea revelație; aceea este pista dumneavoastră.", "Al treilea element al structurii este că revelația personală va fi în armonie cu poruncile lui Dumnezeu și legămintele pe care le-am făcut cu El. Gândiți-vă la o rugăciune care sună cam așa: „Tată Ceresc, adunările Bisericii sunt plictisitoare. Pot să Te preaslăvesc în ziua de sabat pe munte sau pe plajă? Pot să nu merg la Biserică și să nu iau din împărtășanie, dar să am, totuși, binecuvântările promise asociate ținerii zilei de sabat sfinte?. Drept răspuns la o astfel de rugăciune, putem anticipa răspunsul lui Dumnezeu: „Copilul meu, am revelat deja voința Mea cu privire la ziua de sabat”.", "Când cerem revelație despre ceva despre care Dumnezeu ne-a dat deja îndrumare clară, ne expunem riscului de a ne interpreta greșit sentimentele și a auzi ce dorim să auzim. Odată, un bărbat mi-a povestit despre încercările sale de a stabiliza situația financiară a familiei sale. El a avut ideea de a delapida fonduri ca soluție, s-a rugat în legătură cu aceasta și a simțit că primise o revelație afirmativă pentru a face aceasta. Știam că fusese înșelat pentru că a căutat revelație contrară unei porunci a lui Dumnezeu. Profetul Joseph Smith a avertizat: „Nimic nu provoacă o rană mai mare copiilor oamenilor decât faptul de a fi sub influența unui spirit fals, când cred că au Spiritul lui Dumnezeu”.", "Unii ar putea sublinia că Nefi a încălcat o poruncă când l-a ucis pe Laban. Totuși, această excepție nu anulează regula – regula conform căreia revelația personală va fi în armonie cu poruncile lui Dumnezeu. Nicio explicație simplă a acestei întâmplări nu este total satisfăcătoare, dar permiteți-mi să subliniez câteva aspecte. Această întâmplare nu a început cu Nefi întrebând dacă putea să-l ucidă pe Laban. Nu era ceva ce voia să facă. Uciderea lui Laban nu era în folosul personal al lui Nefi, ci pentru a oferi scripturi unei viitoare națiuni și unui popor de legământ. Și Nefi era sigur că era revelație – de fapt, în acest caz, era o poruncă de la Dumnezeu.", "Al patrulea element al structurii este acela de a recunoaște ceea ce Dumnezeu v-a revelat deja personal, în timp ce sunteți deschiși la alte revelații de la El. Dacă Dumnezeu a răspuns la o întrebare și circumstanțele nu s-au schimbat, de ce ne-am aștepta ca răspunsul să fie diferit? Joseph Smith s-a poticnit în acest scenariu problematic în anul 1828. Prima parte a Cărții lui Mormon fusese tradusă când Martin Harris, un binefăcător și copist de la începuturi, i-a cerut lui Joseph permisiunea de a lua paginile traduse și de a le arăta soției sale. Nesigur ce să facă, Joseph s-a rugat pentru îndrumare. Domnul i-a spus să nu-l lase pe Martin să ia paginile.", "Martin i-a cerut lui Joseph să-L întrebe din nou pe Dumnezeu. Joseph a făcut acest lucru și răspunsul a fost, nu în mod surprinzător, același. Dar Martin l-a implorat pe Joseph să întrebe a treia oară și Joseph a făcut aceasta. De data aceasta, Dumnezeu nu a spus nu. În schimb, a fost ca și cum Dumnezeu ar fi spus: „Joseph, știi ce cred în legătură cu acest lucru, dar ai libertatea de a alege”. Simțindu-se eliberat de constrângere, Joseph a hotărât să-i permită lui Martin să ia 116 pagini ale manuscrisului și să le arate câtorva membri ai familiei. Paginile traduse au fost pierdute și nu au mai fost recuperate niciodată. Domnul l-a mustrat aspru pe Joseph.", "Joseph a învățat, așa cum ne-a învățat profetul Iacov din Cartea lui Mormon: „Nu căutați să-L sfătuiți pe Domnul, ci luați sfat din mâna Sa. Căci… El sfătuiește în înțelepciune”. Iacov ne-a avertizat că lucruri nefericite se întâmplă atunci când cerem lucruri pe care nu trebuie să le cerem. El a prezis că oamenii din Ierusalim aveau să caute „lucruri pe care ei nu le [puteau] înțelege”, să se uite „dincolo de limite” și să-L treacă cu vederea întru totul pe Salvatorul lumii. S-au poticnit pentru că au cerut lucruri pe care nu au dorit și nu au putut să le înțeleagă.", "Dacă noi am primit revelație personală pentru situația în care ne aflăm și circumstanțele nu s-au schimbat, Dumnezeu ne-a răspuns deja la întrebare. De exemplu, uneori ne rugăm în mod repetat să primim certitudinea că am fost iertați. Dacă ne-am pocăit, am simțit mare bucurie și am avut conștiința împăcată, și am primit iertarea păcatelor noastre, nu trebuie să ne rugăm din nou, ci putem avea încredere în răspunsul pe care Dumnezeu l-a dat deja.", "Tot așa cum ne încredem în răspunsurile primite anterior de la Dumnezeu, trebuie să fim deschiși pentru a primi mai multă revelație personală. La urma urmei, puține dintre destinațiile vieții sunt atinse printr-un zbor fără oprire. Trebuie să recunoaștem că revelația personală poate fi primită „rând după rând și precept după precept”, că îndrumarea revelată poate fi și este adesea primită treptat.", "Elementele structurii pentru revelația personală se suprapun și se întăresc reciproc. Dar, în cadrul acestei structuri, Duhul Sfânt poate și va revela tot ce trebuie pentru a ne lansa și menține pe cărarea legămintelor. Astfel, putem fi binecuvântați de puterea lui Isus Hristos pentru a deveni ceea ce Tatăl Ceresc dorește ca noi să fim. Vă invit să aveți încrederea de a cere revelație personală pentru dumneavoastră, înțelegând ce a revelat Dumnezeu, în acord cu scripturile și poruncile pe care El le-a dat prin profeții Săi desemnați și pentru scopul dumneavoastră și potrivit libertății dumneavoastră de a alege. Știu că Duhul Sfânt poate și vă va arăta toate lucrurile pe care trebuie să le faceți. În numele lui Isus Hristos, amin."]}, {"name": "îîîîîîîîîîîîîîîîîîîîîîîîîîîîîîîîîîîîîîîîîîploșșșș0âîțăăSă permitem ca faptul de a face bine să fie normalitatea noastră", "verses": ["Voi fi întotdeauna recunoscător pentru însărcinările mele în Biserică, datorită cărora am locuit în diferite țări. Am găsit în fiecare dintre aceste țări o mare diversitate și oameni extraordinari cu obiceiuri și tradiții diferite.", "Cu toții avem obiceiuri și tradiții care sunt personale, din familia noastră sau din comunitatea în care locuim și sperăm să le păstrăm pe toate cele care sunt în acord cu principiile Evangheliei. Obiceiurile și tradițiile edificatoare sunt fundamentale pentru eforturile noastre de a rămâne pe cărarea legămintelor iar pe cele care sunt un obstacol trebuie să le respingem.", "Un obicei este o practică sau un mod frecvent și obișnuit de a gândi al unei persoane, culturi sau tradiții. Deseori, lucrurile pe care le gândim și le facem în mod obișnuit le recunoaștem ca fiind normale.", "Permiteți-mi să ilustrez acest lucru. Patriciei, iubita mea soție, îi place să bea apa de cocos și, apoi, să mănânce miezul nucii de cocos. În timpul primei noastre vizite la Puebla, Mexic, ne-am dus într-un loc în care am cumpărat o nucă de cocos. După ce a băut apa, soția mea i-a rugat să taie nuca de cocos și să-i aducă miezul pentru a-l mânca. Când a venit, acesta era roșiatic. Îl presăraseră cu boia iute! Nucă de cocos dulce cu boia iute! Ni s-a părut atât de ciudat. Dar, mai târziu, am aflat că cei ciudați eram soția mea și cu mine, care nu mâncam nucă de cocos cu boia iute. În Mexic, totuși, nu este un lucru rar; este foarte normal.", "Cu altă ocazie, am mâncat în Brazilia cu niște prieteni iar ei ne-au servit avocado. În timp ce eram pe punctul de a pune sare pe el, prietenii noștri ne-au spus: „Ce faceți? Am pus deja zahăr pe avocado!” Avocado cu zahăr! Ni s-a părut atât de neobișnuit. Dar, apoi, am aflat că cei neobișnuiți eram eu și soția mea, care nu mâncam avocado cu zahăr. În Brazilia, avocado presărat cu zahăr este modul normal de a-l mânca.", "Ceea ce este normal pentru unii poate fi neobișnuit pentru alții, în funcție de obiceiurile și tradițiile lor.", "Ce obiceiuri și tradiții sunt normale în viața noastră?", "Președintele Russell M. Nelson a spus: „Astăzi, auzim deseori vorbindu-se despre «o nouă normalitate». Dacă doriți, cu adevărat, să acceptați o nouă normalitate, vă invit să vă întoarceți, mai mult, inima, mintea și sufletul către Tatăl nostru Ceresc și Fiul Său, Isus Hristos. Fie ca aceasta să fie noua dumneavoastră «normalitate»” („O nouă normalitate”, Liahona, nov. 2020, p. 118).", "Această invitație este pentru toată lumea. Nu contează dacă suntem săraci sau bogați, avem studii teoretice sau profesionale, suntem vârstnici sau tineri, bolnavi sau sănătoși. El ne invită să permitem ca lucrurile normale din viața noastră să fie cele care ne ajută să rămânem pe cărarea legămintelor.", "Nicio țară nu conține în totalitate ceea ce este bun sau admirabil. Așadar, așa cum Pavel și profetul Joseph Smith ne-au învățat:", "„Dacă este ceva care este virtuos, vrednic de iubit, care are bună reputație sau este demn de laudă, noi căutăm aceste lucruri” (Articolele de credință 1:13).", "„Orice faptă bună, și orice laudă, aceea să vă însuflețească” (Filipeni 4:8).", "Rețineți că acesta este un îndemn, nu doar un comentariu.", "Aș dori ca noi, toți, să cugetăm un moment asupra obiceiurilor noastre și asupra modului în care acestea ne influențează familia.", "Printre obiceiurile minunate care ar trebui să fie normale pentru membrii Bisericii se numără următoarele patru:", "studiul din scripturi personal și ca familie. Pentru a se converti la Domnul Isus Hristos, fiecare persoană are responsabilitatea de a învăța Evanghelia. Părinții au responsabilitatea de a-i învăța Evanghelia pe copiii lor (vedeți Doctrină și legăminte 68:25; 93:40);", "rugăciunea personală și în familie. Salvatorul ne poruncește să ne rugăm tot timpul (vedeți Doctrină și legăminte 19:38). Rugăciunea ne permite să comunicăm personal cu Tatăl nostru Ceresc în numele Fiului Său, Isus Hristos;", "participarea săptămânală la adunarea de împărtășanie (vedeți 3 Nefi 18:1-12; Moroni 6:5-6). Facem aceasta pentru a ne aduce aminte de Isus Hristos când luăm din împărtășanie. În cadrul acestei rânduieli, membrii Bisericii își reînnoiesc legământul de a lua asupra lor numele Salvatorului, de a-și aduce întotdeauna aminte de El și de a ține poruncile Sale (vedeți Doctrină și legăminte 20:77, 79);", "participarea cu regularitate la munca din templu și de întocmire a istoriei familiei. Această muncă este mijlocul prin care familiile sunt unite și pecetluite pentru eternitate (vedeți Doctrină și legăminte 128:15).", "Cum ne simțim când auzim aceste patru lucruri? Fac ele parte din viața noastră normală?", "Există multe alte tradiții care ar putea face parte din normalitatea pe care am adoptat-o, lăsându-L astfel pe Dumnezeu să aibă întâietate în viața noastră.", "Cum putem hotărî care vor fi lucrurile normale în viața noastră și în familia noastră? În scripturi, găsim un model măreț; în Mosia 5:15 citim: „Aș vrea ca să fiți neclintiți și nestrămutați, făcând întotdeauna lucruri bune”.", "Îmi plac aceste cuvinte, deoarece știm că lucrurile care devin normale în viața noastră sunt cele pe care le repetăm din nou și din nou. Dacă suntem neclintiți și nestrămutați în a face bine, obiceiurile noastre vor fi în acord cu principiile Evangheliei și ele ne vor ajuta să rămânem pe cărarea legămintelor.", "Președintele Nelson ne-a sfătuit, de asemenea: „Acceptați noua dumneavoastră normalitate pocăindu-vă zilnic. Căutați să fiți mai puri în gând, cuvânt și faptă. Slujiți-le altora. Păstrați o perspectivă eternă. Îndepliniți-vă cu multă credință și sârguință chemările. Și, oricare ar fi încercările dumneavoastră, dragi frați și surori, trăiți în fiecare zi, astfel încât să fiți mai pregătiți să-L întâlniți pe Creatorul dumneavoastră” („O nouă normalitate”, p. 118).", "Acum, nu este ciudat nici pentru soția mea, Patricia, nici pentru mine să mănânc nucă de cocos cu boia iute și avocado cu zahăr – de fapt, ne place. Totuși, exaltarea este ceva mult mai extraordinar decât un simț al gustului; este un subiect care are legătură cu eternitatea.", "Mă rog ca normalitatea noastră să ne permită să avem parte de acea stare de „fericire fără de sfârșit” (Mosia 2:41) care este promisă celor care țin poruncile lui Dumnezeu și, în timp ce facem aceasta, să putem spune: „Și s-a întâmplat că noi am trăit în fericire” (2 Nefi 5:27).", "Frații mei și surorile mele, depun mărturie despre cei 15 bărbați pe care îi susținem ca profeți, văzători și revelatori, inclusiv preaiubitul nostru profet, președintele Russell M. Nelson. Depun mărturie că Biserica lui Isus Hristos a Sfinților din Zilele din Urmă este adevărată. Depun mărturie în mod special despre Isus Hristos, Salvatorul și Mântuitorul nostru, în numele lui Isus Hristos, amin."]}, {"name": "Principiul etern al dragostei", "verses": ["Principiul etern al dragostei se manifestă prin trăirea celor două mari porunci: să-L iubești pe Dumnezeu cu toată inima, sufletul, mintea și tăria ta și să iubești pe aproapele tău ca pe tine însuți.", "Îmi amintesc prima mea iarnă în care am locuit aici, în Utah, cu zăpadă peste tot. Venind din Deșertul Sonoran, în primele zile m-am bucurat de ea, dar, după câteva zile, mi-am dat seama că trebuia să mă trezesc mai devreme pentru a îndepărta zăpada de pe alee.", "Într-o dimineață, în mijlocul unei furtuni de zăpadă, transpiram îndepărtând zăpada cu lopata și l-am văzut pe vecinul meu deschizându-și garajul peste drum. El este mai în vârstă decât mine, așa că m-am gândit că, dacă terminam repede, îl puteam ajuta. Așa că, ridicându-mi glasul, l-am întrebat: „Frate, ai nevoie de ajutor?”.", "A zâmbit și a spus: „Mulțumesc, vârstnice Montoya”. Apoi, a scos din garaj o suflantă de zăpadă, i-a pornit motorul și, în câteva minute a îndepărtat toată zăpada din fața casei sale. Apoi, a traversat strada cu suflanta și m-a întrebat: „Vârstnice, ai nevoie de ajutor?”.", "Zâmbind am spus: „Da, mulțumesc”.", "Suntem dornici să ne ajutăm unii pe alții pentru că ne iubim unii pe alții iar nevoile aproapelui meu devin nevoile mele și ale mele devin ale lui. Indiferent de limba pe care o vorbește aproapele meu sau din ce țară provine, ne iubim unii pe alții deoarece suntem frați, copii ai aceluiași Tată.", "Când a fost anunțat programul privind păstorirea, președintele Russell Nelson a spus: „Vom implementa un mod mai nou și mai sfânt de a ne îngriji de ceilalți și de a-i păstori”. Pentru mine, mai sfânt înseamnă mai personal, mai profund, mai asemănător modului Salvatorului: „[Aveți] dragoste unii pentru alții”, fiecare în parte.", "Nu este suficient să evităm să fim o piatră de poticnire pentru alții; nu este suficient să-l observăm pe stradă pe cel nevoiaș și să trecem pe lângă el. Să profităm de fiecare ocazie de a ne ajuta aproapele, chiar dacă este prima și singura dată când îl întâlnim în această viață.", "De ce este dragostea față de Dumnezeu prima mare poruncă?", "Cred că este datorită însemnătății Sale pentru noi. Noi suntem copiii Săi, El veghează asupra bunei noastre stări, noi depindem de El și dragostea Sa ne protejează. Planul Său include libertatea de a alege; prin urmare, probabil vom face unele greșeli.", "El permite, de asemenea, să fim încercați și ispitiți. Dar, indiferent dacă facem unele greșeli sau cădem în ispită, planul ne oferă un Salvator pentru a putea fi mântuiți și a ne întoarce în prezența lui Dumnezeu.", "Adversitatea din viața noastră poate cauza îndoială cu privire la împlinirea promisiunilor care ne-au fost făcute. Vă rog să aveți încredere în Tatăl nostru. El Își ține întotdeauna promisiunile și noi putem învăța ce dorește El să ne învețe.", "Chiar și atunci când facem ce este drept, circumstanțele din viața noastră se pot schimba de la bune la rele, de la fericite la triste. Dumnezeu ne răspunde la rugăciuni potrivit milei și dragostei Sale infinite și la timpul ales de El.", "Pârâul din care a băut Ilie apă a secat.", "Arcul din oțel fin al lui Nefi s-a rupt.", "Un băiat a fost discriminat și exmatriculat de la școală.", "Un copil mult așteptat a murit la câteva zile după ce s-a născut.", "Circumstanțele se schimbă.", "Când circumstanțele se schimbă de la bune și pozitive la rele și negative, putem fi, totuși, fericiți, deoarece fericirea nu depinde de circumstanțe, ci de atitudinea noastră față de circumstanțe. Președintele Nelson a spus: „Bucuria pe care o simțim are puțin de-a face cu împrejurările din viața noastră, dar are de-a face în totalitate cu obiectivul vieții noastre”.", "Putem să stăm deoparte și să așteptăm ca circumstanțele să se schimbe de la sine sau putem căuta și crea circumstanțe noi.", "Ilie s-a dus la Sarepta, unde o văduvă i-a dat să mănânce și să bea.", "Nefi a făcut un arc din lemn și a vânat animale pentru hrană.", "Tânărul băiat a stat la fereastră ascultând și luând notițe și astăzi este învățător la școala elementară.", "Cuplul a dezvoltat o mare credință în Salvatorul Isus Hristos și încredere în planul salvării. Dragostea lor pentru copilul mult așteptat care a murit subit este mai mare decât durerea lor.", "Când aud întrebările: „Tată, în Ceruri ești cu adevărat?, Tu chiar auzi și răspunzi când ești întrebat?”, îmi place să răspund: „El a fost, El este și El va fi întotdeauna acolo pentru tine și pentru mine. Eu sunt fiul Său, El este Tatăl meu iar eu învăț să fiu un tată bun, așa cum este El”.", "Soția mea și cu mine încercăm întotdeauna să fim alături de copiii noștri oricând, în orice situație și prin orice mijloace. Fiecare copil este unic; ei au o mare valoare înaintea lui Dumnezeu și, indiferent de încercările, păcatele și slăbiciunile pe care le au, Dumnezeu îi iubește și la fel și noi.", "Când am primit această chemare de autoritate generală, în ziua de dinaintea călătoriei noastră la Salt Lake, toți copiii mei și familiile lor erau împreună în căminul nostru pentru o seară în familie, în care ne-am exprimat dragostea și recunoștința. După lecție, am dat o binecuvântare a preoției fiecăruia dintre copiii mei. Cu toții erau în lacrimi. După binecuvântări, fiul meu cel mai mare și-a exprimat recunoștința în numele tuturor pentru marea dragoste pe care le-am oferit-o din ziua în care s-au născut, până atunci.", "Binecuvântați-vă copiii, fie că au 5 sau 50 de ani. Fiți cu ei, fiți acolo pentru ei. Deși asigurarea celor necesare este o responsabilitate stabilită prin plan divin, nu trebuie să uităm să petrecem timp plin de bucurie cu copiii noștri.", "Dragostea Tatălui nostru Ceresc pentru fiecare dintre copiii Săi este reală. El este acolo pentru fiecare dintre noi. Nu știu cum face El aceasta, dar o face. El și Primul Său Născut sunt una în împlinirea lucrării și a slavei Tatălui, „[de a realiza] nemurirea și viața veșnică a omului”. Ei ne-au trimis Duhul Sfânt pentru a ne călăuzi, pentru a ne avertiza și pentru a ne alina, dacă este necesar.", "El L-a instruit pe Fiul Său Preaiubit să creeze acest pământ frumos. El i-a instruit pe Adam și Eva și le-a dat libertatea de a alege. El trimite mesageri de ani și ani, astfel încât să putem primi dragostea Sa și poruncile Sale.", "El a fost în Dumbrava Sacră răspunzând la întrebarea sinceră a tânărului Joseph și chemându-l pe nume. El a spus: „Acesta este Fiul Meu Iubit. Ascultă-L!”.", "Cred că dovada supremă a dragostei lui Dumnezeu pentru noi a avut loc în Ghetsimani, unde Fiul Dumnezeului celui Viu S-a rugat: „Tată, dacă este cu putință, depărtează de la Mine paharul acesta! Totuși nu cum voiesc Eu, ci cum voiești Tu”.", "Am observat că mica parte pe care o pot înțelege despre ispășirea lui Isus Hristos îmi mărește dragostea față de Tatăl și Fiul Său, îmi diminuează dorința de a păcătui și de a fi nesupus și îmi mărește dorința de a fi mai bun și de a face mai bine.", "Isus a mers fără teamă și fără îndoială în Ghetsimani, având încredere în Tatăl Său, știind că El trebuia să calce singur în teasc. A îndurat toată durerea și toată umilința. A fost acuzat, judecat și răstignit. În timpul agoniei și suferinței Sale pe cruce, Isus s-a concentrat asupra nevoilor mamei Sale și ale ucenicului Său preaiubit. El Și-a dat viața.", "În a treia zi, a înviat. Mormântul este gol; El stă la dreapta Tatălui Său. Ei speră că vom alege să ne ținem legămintele și să ne întoarcem în prezența Lor. Această a doua stare nu este ultima noastră stare; locul nostru nu este în acest cămin pământesc, ci suntem ființe eterne care trăiesc experiențe vremelnice.", "Isus este Hristosul, Fiul Dumnezeului celui Viu. El trăiește și, deoarece El trăiește, toți copiii lui Dumnezeu vor trăi pentru totdeauna. Datorită sacrificiului Său ispășitor, noi, toți, putem trăi împreună cu Ei. În numele lui Isus Hristos, amin."]}, {"name": "Această zi", "verses": ["Dragi frați și surori, în Cartea lui Mormon, expresia „această zi” este folosită în mod repetat pentru a atrage atenția asupra sfaturilor, promisiunilor și învățăturilor. Regele Beniamin, în ultima sa cuvântare, a îndemnat poporul: „[Auziți-mi] cuvintele pe care le vorbesc către voi astăzi… [deschideți-vă] urechile ca să puteți auzi și inimile voastre ca să puteți înțelege și mințile voastre pentru ca tainele lui Dumnezeu să poată fi dezvăluite în fața voastră”. Conferința generală este un cadru similar. Venim să ascultăm sfaturi pentru „această zi”, cu scopul de a putea fi „[fideli în toate timpurile]” Domnului și Evangheliei Sale. În „această zi” simt îndemnul de a vă vorbi despre importanța reînnoirii devotamentului nostru față de Cartea lui Mormon, pe care Joseph Smith a numit-o „cea mai corectă carte de pe pământ”.", "Țin în mână un exemplar al Cărții lui Mormon. Aceasta este ediția mea de colecție din anul 1970 și este prețioasă pentru mine. După aspectul ei, este veche și uzată, dar nicio altă carte nu este la fel de importantă pentru viața și mărturia mea ca aceasta. Citind-o, am dobândit o mărturie prin Spirit că Isus Hristos este Fiul lui Dumnezeu, că El este Salvatorul meu, că aceste scripturi sunt cuvântul lui Dumnezeu și că Evanghelia este restaurată. Aceste adevăruri au rădăcini adânci în interiorul meu. Profetul Nefi a spus: „Sufletul meu se desfată în lucrurile Domnului”.", "De la stânga la dreapta: vârstnicul Ronald A. Rasband, tânăr misionar; președintele Harold Wilkinson, președintele Misiunii Statelor de Est; și vârstnicul Marion D. Hanks, autoritate generală-Cei Șaptezeci.", "Iată povestea din spate. Ca tânăr misionar, am urmat sfatul vârstnicului Marion D. Hanks, care ne-a vizitat în Misiunea Statelor de Est. Dânsul fusese președinte al Misiunii Britanice și doi dintre misionarii săi se află în prezidiu în această zi: dragii mei frați, vârstnicul Jeffrey R. Holland și vârstnicul Quentin L. Cook. Așa cum a făcut cu misionarii săi din Anglia, el ne-a îndemnat să citim un exemplar nemarcat al Cărții lui Mormon de cel puțin două ori. Am acceptat însărcinarea. La prima lectură trebuia să marchez sau să subliniez tot ceea ce Îl indica pe Isus Hristos sau depunea mărturie despre El. Am folosit un creion roșu și am subliniat multe fragmente. Pentru a doua lectură, vârstnicul Hanks a spus să subliniem principiile și doctrina Evangheliei și, de data aceasta, am folosit albastru pentru a marca scripturile. Am citit Cartea lui Mormon de două ori, așa cum mi s-a sugerat, și, apoi, de încă două ori folosind galben și negru pentru a marca fragmentele care mi-au atras atenția. După cum puteți vedea, am făcut multe adnotări.", "Cititul meu a însemnat mult mai mult decât marcarea scripturilor. Cu fiecare citire a Cărții lui Mormon, din scoarță în scoarță, am fost plin de o dragoste profundă față de Domnul. Am simțit o mărturie cu rădăcini adânci despre adevărul învățăturilor Sale și cum sunt valabile pentru „această zi”. Titlul se potrivește acestei cărți, „un alt testament al lui Isus Hristos”. Cu acel studiu și mărturia spirituală primită, am devenit un misionar al Cărții lui Mormon și un ucenic al lui Isus Hristos.", "În „această zi”, unul dintre cei mai mari misionari ai Cărții lui Mormon este președintele Russell M. Nelson. Când era apostol recent chemat, dânsul a rostit o cuvântare în Accra, Ghana. Erau prezenți demnitari, inclusiv regele unui trib african, cu care a vorbit prin intermediul unui interpret. Regele studia cu seriozitate Biblia și Îl iubea pe Domnul. După cuvântarea sa, președintele Nelson a fost abordat de acel rege, care l-a întrebat într-o engleză perfectă: „Cine ești tu de fapt?”. Președintele Nelson a explicat că este „un apostol rânduit al lui Isus Hristos”. Următoarea întrebare a regelui a fost: „Ce mă poți învăța despre Isus Hristos?”.", "Președintele Nelson a luat Cartea lui Mormon și a deschis-o la 3 Nefi 11. Împreună, președintele Nelson și regele au citit predica Salvatorului către nefiți: „Iată, Eu sunt Isus Hristos, despre care profeții au depus mărturie că trebuia să vină pe pământ… Eu sunt lumina și viața lumii”.", "Președintele Nelson i-a dăruit regelui acel exemplar al Cărții lui Mormon iar regele a răspuns: „Ai fi putut să îmi dai diamante și rubine, dar nimic nu este mai prețios pentru mine decât această cunoaștere suplimentară despre Domnul Isus Hristos”.", "Acesta nu este un exemplu izolat al modului în care preaiubitul nostru profet împărtășește despre Cartea lui Mormon. El a oferit exemplare ale Cărții lui Mormon la sute de oameni, depunându-și întotdeauna mărturia despre Isus Hristos. Când președintele Nelson se întâlnește cu invitați, președinți, regi, conducători de stat și conducători de afaceri și organizații, de diferite credințe, fie la sediul central al Bisericii, fie în locurile în care se află aceștia, dânsul prezintă, cu pioșenie, această carte cu scripturi revelate. Le-ar putea da atât de multe lucruri împachetate cu panglici care ar putea sta pe o masă sau un birou ori în dulapuri, ca memento al vizitei lui. În schimb, dânsul oferă ceea ce este cel mai prețios, cu mult mai mult decât rubinele și diamantele, așa cum a descris regele de trib.", "„Adevărurile din Cartea lui Mormon”, a spus președintele Nelson „au puterea de a vindeca, alina, reface, ajuta, întări, consola și înveseli sufletul nostru”. Am privit cum aceste exemplare ale Cărții lui Mormon au fost strânse bine în mâinile celor care le-au primit de la profetul lui Dumnezeu. Nu putea să existe un dar mai mare.", "De curând, dânsul s-a întâlnit cu prima-doamnă a Gambiei în biroul său și i-a înmânat cu umilință un exemplar al Cărții lui Mormon. Dânsul nu s-a oprit acolo. A deschis paginile acesteia pentru a citi împreună cu dânsa, pentru a propovădui și a depune mărturie despre Isus Hristos, ispășirea Sa și dragostea Sa pentru toți copiii lui Dumnezeu – de pretutindeni.", "Profetul nostru în viață își face partea pentru a inunda pământul cu exemplare ale Cărții lui Mormon. Dar el nu poate face singur această inundație. Trebuie să-i urmăm îndemnul.", "Inspirat de exemplul său, am încercat să împărtășesc Cartea lui Mormon cu umilință și cu mai multă ardoare.", "Recent, am avut o însărcinare în Mozambic. Cetățenii acestei țări frumoase se luptă cu sărăcie, sănătate precară, șomaj, furtuni și tulburări politice. Am avut onoarea de a mă întâlni cu președintele țării, Filipe Nyusi. La cererea sa, m-am rugat pentru dânsul și poporul său; i-am spus că noi construim un templu al lui Isus Hristos în țara sa. La sfârșitul vizitei noastre, i-am dăruit un exemplar al Cărții lui Mormon în limba portugheză, limba sa maternă. Când a acceptat cartea cu recunoștință, am depus mărturie despre speranța și promisiunea pentru poporul său, care se găsește în cuvintele Domnului din paginile ei.", "Cu altă ocazie, soția mea, Melanie, și cu mine ne-am întâlnit cu regele Letsie al III-lea din Lesotho și soția lui în casa dânșilor. Pentru noi, punctul culminant al vizitei noastre a fost a le oferi un exemplar al Cărții lui Mormon și, apoi, a-mi împărtăși mărturia. Când mă gândesc la acea experiență și la altele, îmi vine în minte un verset din scripturile din zilele din urmă: „Ca plenitudinea Evangheliei Mele să poată fi proclamată de cei slabi și simpli până la marginile pământului și înaintea regilor și a conducătorilor”.", "I-am oferit un exemplar al Cărții lui Mormon ambasadorului Indiei la Națiunile Unite din Geneva, Indra Mani Pandey, și sfinției sale, patriarhul Bartholomew, din Biserica Ortodoxă Răsăriteană și multor altora. Am simțit Spiritul Domnului alături de noi în timp ce le-am înmânat personal această „cheie de boltă a religiei noastre” și mi-am depus mărturia despre Isus Hristos, piatra din capul unghiului a credinței noastre.", "Dragi frați și surori, nu trebuie să mergeți în Mozambic sau India sau să vă întâlniți cu regi și conducători pentru a oferi cuiva această carte cu învățături și promisiuni sacre. Vă invit, în această zi, să oferiți un exemplar al Cărții lui Mormon prietenilor și membrilor familiei dumneavoastră, colegilor dumneavoastră de muncă, antrenorului dumneavoastră de fotbal sau vânzătorului din piața dumneavoastră. Ei au nevoie de cuvintele Domnului care se găsesc în această carte. Ei au nevoie de răspunsuri la întrebările despre viața de zi cu zi și viața eternă care va veni. Ei trebuie să cunoască cărarea legămintelor care le-a fost pusă înainte și dragostea fermă a Domnului pentru ei. Totul este aici, în Cartea lui Mormon.", "Când le înmânați un exemplar al Cărții lui Mormon, le deschideți mintea și inima față de cuvântul lui Dumnezeu. Nu trebuie să luați cu dumneavoastră exemplare tipărite ale cărții. O puteți împărtăși cu ușurință de pe telefonul mobil, din secțiunea pentru scripturi a aplicației Biblioteca Evangheliei.", "Gândiți-vă la toți cei care pot fi binecuvântați de Evanghelie în viața lor și, apoi, trimiteți-le un exemplar al Cărții lui Mormon de pe telefonul dumneavoastră. Aduceți-vă aminte să vă includeți mărturia și modul în care această carte v-a binecuvântat viața.", "Dragii mei prieteni, în calitate de apostol al Domnului, vă invit să-l urmați pe preaiubitul nostru profet, președintele Nelson, în inundarea pământului cu scriptura Cartea lui Mormon. Nevoia este atât de mare; trebuie să acționăm acum. Vă promit că veți participa la „cea mai mare lucrare de pe pământ”, adunarea lui Israel, în timp ce sunteți inspirați să-i ajutați pe cei care au fost „împiedicați să găsească adevărul doar pentru că nu știu unde să-l găsească”. Ei au nevoie de mărturia dumneavoastră și să afle de la dumneavoastră cum v-a schimbat această carte viața și cum v-a adus mai aproape de Dumnezeu, de pacea Sa și de „vestea cea bună”.", "Depun mărturie că, prin plan divin, Cartea lui Mormon a fost pregătită pe străvechile meleaguri americane pentru a ieși la lumină cu scopul de a declara cuvântul lui Dumnezeu, pentru a aduce suflete la Domnul Isus Hristos și Evanghelia Sa restaurată în „această zi”. În numele lui Isus Hristos, amin."]}, {"name": "Ce este adevărat?", "verses": ["Preaiubiți frați și surori, vă mulțumesc tuturor pentru această sesiune care inspiră! De la ultima noastră conferință din luna aprilie, am fost martori la multe evenimente în lume, care fie ne-au frânt inima, fie au fost sublime.", "Suntem încântați de rapoartele potrivit cărora conferințe ale tinerilor sunt organizate în toată lumea. În cadrul acestor conferințe, tinerii noștri nobili învață că, indiferent de ce se întâmplă în viața lor, tăria lor cea mai mare vine de la Domnul.", "Ne bucurăm că mai multe temple se construiesc în întreaga lume. Odată cu dedicarea fiecărui nou templu, mai multă putere dumnezeiască vine în lume pentru a ne întări și a contracara eforturile care se intensifică ale dușmanului.", "Abuzul reprezintă influența dușmanului. Este un păcat dureros. În calitate de președinte al Bisericii, afirm învățăturile Domnului Isus Hristos în această privință. Permiteți-mi să fiu foarte clar: orice fel de abuz împotriva femeilor, copiilor sau altcuiva este un lucru abominabil în fața Domnului. El este mâhnit și eu sunt mâhnit ori de câte ori cineva este rănit. El jelește, și noi, toți, jelim, pentru fiecare persoană care a căzut victimă oricărui fel de abuz. Cei care comit aceste fapte îngrozitoare nu doar că trebuie să răspundă în fața legilor oamenilor, dar vor avea parte și de mânia lui Dumnezeu.", "Timp de decenii, Biserica a luat măsuri ample pentru a proteja – în mod special – copiii de abuz. Există multe materiale care ajută pe site-ul Bisericii. Vă invit să le studiați. Aceste îndrumări există pentru a-i proteja pe cei inocenți. Îndemn pe fiecare dintre noi să fim alerți la oricine care ar putea fi în pericol de a fi abuzat și să acționăm cu promptitudine pentru a-i proteja. Salvatorul nu va tolera abuzul și, în calitate de ucenici ai Săi, nici noi nu putem.", "Dușmanul are alte tactici tulburătoare. Printre acestea se numără eforturile sale de a estompa linia dintre ce este adevărat și ce nu este adevărat. În mod ironic, avalanșa de informații care ne sunt atât de la îndemână face tot mai dificilă identificarea a ce este adevărat.", "Această încercare îmi amintește de o experiență pe care eu și sora Nelson am avut-o când am vizitat un demnitar într-o țară în care relativ puțini oameni au auzit de Isus Hristos. Acest prieten drag înaintat în vârstă fusese recent foarte bolnav. El ne-a spus că în numeroasele zile în care a stat la pat, el se holba deseori la tavan și întreba: „Ce este adevărat?”.", "Mulți de pe pământ astăzi „sunt împiedicați să găsească adevărul doar pentru că nu știu unde să-l găsească”. Unii ar dori să credem că adevărul este relativ – că fiecare persoană trebuie să hotărască singură ce este adevărat. Un astfel de crez nu este decât o iluzie pentru cei care cred, în mod greșit, că ei nu vor fi răspunzători în fața lui Dumnezeu.", "Dragi frați și surori, Dumnezeu este sursa întregului adevăr. Biserica lui Isus Hristos a Sfinților din Zilele din Urmă acceptă tot adevărul pe care Dumnezeu îl transmite copiilor Săi, indiferent că a fost descoperit într-un laborator științific sau primit prin revelație directă de la El.", "De la acest pupitru, astăzi și mâine veți continua să auziți adevăr. Vă rog să notați gândurile care vă captează atenția și cele care vă vin în minte și vă rămân în inimă. Prin rugăciune, rugați-L pe Domnul să vă confirme dacă ce ați auzit este adevărat.", "Vă iubesc, dragii mei frați și dragile mele surori! Mă rog ca această conferință să vă ofere ospățul spiritual pe care îl căutați. În numele sacru al lui Isus Hristos, amin."]}, {"name": "Susținerea autorităților generale, a autorităților zonei-Cei Șaptezeci și a oficianților generali", "verses": ["Frați și surori, am privilegiul de a vă prezenta autoritățile generale, autoritățile zonei-Cei Șaptezeci și oficianții generali ai Bisericii pentru votul dumneavoastră de susținere.", "Vă rugăm să vă exprimați votul în modul obișnuit oriunde v-ați afla. Dacă sunt persoane care se opun vreuneia dintre propuneri, vă rugăm să vă contactați președintele de țăruș.", "Se propune ca noi să-i susținem pe Russell Marion Nelson ca profet, văzător și revelator și ca președinte al Bisericii lui Isus Hristos a Sfinților din Zilele din Urmă; pe Dallin Harris Oaks ca primul consilier în Prima Președinție și pe Henry Bennion Eyring ca al doilea consilier în Prima Președinție.", "Cei care sunt de acord s-o arate prin ridicarea mâinii drepte.", "Cei care se opun s-o arate în același fel.", "Se propune ca noi să-i susținem pe Dallin H. Oaks ca președinte al Cvorumului celor Doisprezece Apostoli și pe M. Russell Ballard ca președinte în exercițiu al Cvorumului celor Doisprezece Apostoli.", "Cei care sunt de acord s-o arate prin ridicarea mâinii.", "Cei care se opun s-o arate în același fel.", "Se propune ca noi să îi susținem ca membri ai Cvorumului celor Doisprezece Apostoli pe următorii: M. Russell Ballard, Jeffrey R. Holland, Dieter F. Uchtdorf, David A. Bednar, Quentin L. Cook, D. Todd Christofferson, Neil L. Andersen, Ronald A. Rasband, Gary E. Stevenson, Dale G. Renlund, Gerrit W. Gong și Ulisses Soares.", "Cei care sunt de acord s-o arate prin ridicarea mâinii drepte.", "Cei care se opun s-o arate în același fel.", "Se propune ca noi să-i susținem pe consilierii din Prima Președinție și pe membrii Cvorumului celor Doisprezece Apostoli ca profeți, văzători și revelatori.", "Cei care sunt de acord s-o arate prin ridicarea mâinii drepte.", "Cei care se opun s-o arate în același fel.", "I-am eliberat pe vârstnicii Weatherford T. Clayton, LeGrand R. Curtis jr., Randy D. Funk, Christoffel Golden, Walter F. González, Larry S. Kacher, Lynn G. Robbins și Joseph W. Sitati din calitatea dânșilor de autorități generale-Cei Șaptezeci și le-am acordat titlul de autorități emerite.", "Toți cei care doresc să-și exprime recunoștința față de acești frați, față de soțiile și de familiile dânșilor pentru toți anii de slujire devotată pot s-o arate prin ridicarea mâinii.", "De asemenea, îi menționăm cu apreciere pe membrii autorităților zonei-Cei Șaptezeci care și-au încheiat slujirea în acest an și ale căror nume pot fi citite pe newsroom.ChurchofJesusChrist.org.", "Toți cei care doresc să ni se alăture în exprimarea recunoștinței față de acești frați pentru slujirea dânșilor de excepție s-o arate prin ridicarea mâinii.", "Se propune ca noi să susținem celelalte autorități generale, autorități ale zonei-Cei Șaptezeci, inclusiv cele șase noi autorități ale zonei-Cei Șaptezeci anunțate la începutul acestei săptămâni pe newsroom.ChurchofJesusChrist.org și oficianții generali așa cum sunt constituiți în prezent.", "Cei care sunt de acord s-o arate prin ridicarea mâinii.", "Cei care se opun s-o arate în același fel.", "Vă mulțumim, frați și surori, pentru credința și rugăciunile dumneavoastră continue pentru conducerea Bisericii.", "Următoarele autorități ale zonei-Cei Șaptezeci au fost susținute în timpul unei adunări de instruire a conducătorilor desfășurată ca parte a conferinței generale:", "Ricardo J. Battista, Willy Binene, Bernhard Cziesla, Nathan R. Emery, Sione Tuione, Yves S. Weidmann.", "Următoarele autorități ale zonei-Cei Șaptezeci au fost eliberate în data de 1 august 2022:", "Luis R. Arbizú, Michael V. Beheshti, David A. Benalcázar, Berne S. Broadbent, Kevin E. Calderwood, Luciano Cascardi, Ting Tsung Chang, Ariel E. Chaparro, Pablo H. Chavez, Raymond A. Cutler, José L. Del Guerso, Alessandro Dini Ciacci, Carlos R. Fusco jr., Jorge A. García, Gary F. Gessel, Karl D. Hirst, Ren S. Johnson, Jay B. Jones, Paul N. Lekias, Artur J. Miranda, Elie K. Monga, A. Fabio Moscoso, Yutaka Nagatomo, Juan C. Pozo, Anthony Quaisie, Martin C. Rios, Sandino Roman, Johnny F. Ruiz, Rosendo Santos, Gordon H. Smith, K. Roy Tunnicliffe.", "Vârstnicul Levi W. Heath și vârstnicul ‘Inoke F. Kupu, care slujeau în calitate de autorități ale zonei-Cei Șaptezeci, au decedat în anul 2022."]}, {"name": "Urmează-L pe Isus Hristos cu pașii credinței", "verses": ["Mulțumesc corului pentru interpretarea imnului „În orice pas, credință”. Muzica și versurile acestui cântec au fost scrise în anul 1996 de fratele Newell Dayley cu ocazia sărbătoririi a 150 de ani de la sosirea primilor pionieri, în Valea Salt Lake, în anul 1847.", "Deși acest cântec a fost scris pentru acea aniversare, mesajul său se adresează întregii lumi.", "Mi-a plăcut întotdeauna refrenul:", "În orice pas, credință! Noi pe Hristos urmăm!", "Plini de credință-n dragostea-I, noi într-un glas cântăm.", "Frați și surori, depun mărturie că, atunci când Îl urmăm pe Isus Hristos cu pașii credinței, există speranță. Există speranță în Domnul Isus Hristos. Există speranță pentru toți în această viață. Există speranță să trecem peste greșelile noastre, tristețile noastre, poticnirile noastre, încercările noastre și necazurile noastre. Există speranță că ne vom pocăi și vom fi iertați și îi vom ierta pe alții. Depun mărturie că există speranță și pace în Hristos. El ne poate purta astăzi prin perioadele grele. El a făcut aceasta pentru pionierii de la începuturi și face aceasta acum pentru fiecare dintre noi.", "Anul acesta se sărbătoresc 175 de ani de la sosirea primilor pionieri în Valea Salt Lake, ceea ce m-a făcut să reflectez la strămoșii mei, dintre care unii au mers pe jos de la Nauvoo la Valea Salt Lake. Am străbunici care au străbătut câmpiile în tinerețea lor. Henry Ballard avea 20 de ani; Margaret McNeil avea 13; și Joseph F. Smith, care a devenit, mai târziu, al șaselea președinte al Bisericii avea doar 9 ani când a sosit în Valea Salt Lake.", "Ei s-au confruntat cu lipsuri de toate felurile de-a lungul drumului: ierni reci, boli și lipsa de hrană și îmbrăcăminte adecvate. De exemplu, când Henry Ballard a intrat în Valea Salt Lake, el s-a bucurat să vadă „pământul promis”, dar a trăit cu teama că ar putea să-l vadă cineva, pentru că hainele pe care le purta erau atât de zdrențuite, încât nu-i acopereau tot trupul. El a stat ascuns în tufișuri întreaga zi până când s-a întunecat. Apoi, s-a îndreptat către o casă și a cerșit îmbrăcăminte pentru a-și continua călătoria și a-și găsi părinții. El a mulțumit lui Dumnezeu pentru că ajunsese la viitorul său cămin în siguranță.", "Străbunicii mei L-au urmat pe Isus Hristos cu pașii credinței în timpul tuturor încercărilor lor. Le sunt recunoscător pentru că nu au renunțat niciodată. Pașii credinței lor ne-au binecuvântat, pe mine și generații care au urmat, așa cum pașii de astăzi ai credinței dumneavoastră îi vor binecuvânta pe urmașii dumneavoastră.", "Cuvântul pionier poate fi folosit în două sensuri. Poate însemna o persoană care se numără printre primii care explorează sau se stabilesc într-un teritoriu nou. A fi pionier poate însemna a fi cel care deschide sau pregătește o cale pe care să o urmeze alții.", "Când mă gândesc la pionierii care au pregătit calea pentru alții, mă gândesc întâi la profetul Joseph Smith. Joseph a fost pionier pentru că pașii credinței lui l-au condus către o dumbravă în care el a îngenuncheat în rugăciune și a deschis calea pentru ca noi să avem plenitudinea Evangheliei lui Isus Hristos. Credința lui Joseph de a „[cere] de la Dumnezeu”, în acea dimineață de primăvară din anul 1820, a deschis calea pentru restaurarea plenitudinii Evangheliei lui Isus Hristos, ceea ce a inclus existența din nou pe pământ a profeților și apostolilor, care sunt chemați să slujească. Eu știu că Joseph Smith este un profet al lui Dumnezeu. Știu că pașii făcuți cu credință de el l-au condus spre a îngenunchea în prezența lui Dumnezeu Tatăl și a Preaiubitului Său Fiu, Isus Hristos.", "Pașii credinței profetului Joseph i-au dat puterea să fie instrumentul Domnului în a scoate la lumină Cartea lui Mormon, care este un alt testament al lui Isus Hristos și o mărturie despre harul Său ispășitor.", "Prin credința și perseverența sa în fața greutăților și opoziției incredibile, Joseph Smith a putut să fie un instrument în mâinile Domnului în întemeierea Bisericii lui Isus Hristos din nou pe pământ.", "În cadrul ultimei conferințe generale, am vorbit despre cum m-a binecuvântat slujirea mea în misiune cu timp deplin. Am fost binecuvântat când v-am învățat despre planul glorios al salvării întocmit de Tatăl Ceresc, Prima Viziune a lui Joseph Smith și traducerea Cărții lui Mormon făcută de el. Aceste învățături și doctrina restaurate mi-au îndrumat pașii credinței în a-i învăța pe cei care erau dornici să asculte mesajul restaurării Evangheliei.", "Misionarii noștri de astăzi sunt pionieri ai prezentului, pentru că ei împărtășesc acest mesaj glorios oamenilor din întreaga lume, deschizând astfel calea pentru ca toți copiii Tatălui Ceresc să Îi cunoască pe El și pe Fiul Său, Isus Hristos. Acceptarea Evangheliei lui Isus Hristos deschide tuturor calea spre a se pregăti pentru rânduielile și binecuvântările Bisericii și ale templului și a le primi.", "În cadrul ultimei conferințe generale, președintele Russell M. Nelson a reafirmat „că Domnul a cerut fiecărui tânăr băiat demn și capabil să se pregătească pentru a sluji în misiune” și că „o misiune este o ocazie importantă, dar opțională” pentru „[surorile] tinere și capabile”.", "Dragi tineri băieți și tinere fete, pașii credinței voastre vă vor ajuta să dați curs invitației Domnului de a sluji în misiune – de a fi pionieri ai prezentului – prin faptul că deschideți calea pentru ca toți copiii lui Dumnezeu să găsească și să stea pe cărarea legămintelor care duce înapoi, în prezența Sa glorioasă.", "Președintele Nelson a fost pionier în Biserică. În calitate de apostol, dânsul a călătorit și a deschis multe țări pentru predicarea Evangheliei. La scurt timp după ce a devenit profetul și președintele Bisericii, dânsul ne-a implorat să „[ne mărim] capacitatea spirituală de a primi revelație”. Dânsul continuă să ne învețe să ne întărim mărturiile. În cadrul unei adunări de devoțiune pentru tineri adulți, dânsul a spus:", "„Vă implor să preluați controlul asupra mărturiei voastre. Lucrați pentru a o obține. Asumați-vă responsabilitatea. Îngrijiți-vă de aceasta. Hrăniți-o astfel încât să crească…", "[Apoi,] fiți atenți la miracolele care vor avea loc în viața voastră”.", "Dânsul ne învață cum să ne bizuim mai mult pe forțele proprii din punct de vedere spiritual. Dânsul a spus: „În zilele care vor veni, nu va fi posibil să supraviețuim spiritual fără influența îndrumătoare, conducătoare, alinătoare și constantă a Duhului Sfânt”.", "Eu depun mărturie că președintele Russell M. Nelson este profetul lui Dumnezeu pe pământ astăzi.", "Salvatorul nostru, Isus Hristos, este pionierul suprem în pregătirea căii. Într-adevăr, El este „calea” pentru ca planul salvării să fie înfăptuit, astfel încât noi să ne putem pocăi și, prin credința în El, să ne întoarcem la Tatăl nostru Ceresc.", "Isus a spus: „Eu sunt calea, adevărul și viața. Nimeni nu vine la Tatăl decât prin Mine”. El a promis că nu ne va lăsa orfani; El va veni la noi când vom avea încercări. El ne invită să venim la El cu toată inima, iar El ne va tămădui.", "Depun mărturie că Isus Hristos este Salvatorul nostru și Mântuitorul nostru, Avocatul nostru la Tatăl. Tatăl nostru Ceresc a deschis calea pentru ca noi să ne întoarcem la El urmându-L pe Fiul Său Preaiubit, Isus Hristos, cu credință în fiecare pas.", "Străbunicii mei și alți pionieri de la începuturi s-au confruntat cu multe obstacole în călătoria spre Valea Salt Lake, venind cu căruțe, cărucioare și mergând pe jos. Și noi ne vom confrunta cu încercări în călătoria noastră individuală prin această viață. Noi nu împingem cărucioare și nu conducem căruțe cu coviltir peste munți abrupți și prin nămeți mari de zăpadă; noi încercăm, cum au făcut și ei, să biruim spiritual ispitele și încercările din zilele noastre. Avem cărări de străbătut; avem dealuri – și uneori munți – de urcat. Deși încercările de astăzi sunt diferite de cele din perioada pionieratului de la începuturi, ele nu sunt mai puțin grele pentru noi.", "Este important să-l urmăm pe profet și să ne menținem picioarele bine fixate pe cărarea legămintelor credincioșiei, așa cum au făcut și pionierii de la începuturi.", "Să-L urmăm pe Isus Hristos cu credință în fiecare pas. Trebuie să-I slujim Domnului și să ne slujim unul altuia. Trebuie să ne întărim spiritual ținându-ne și onorându-ne legămintele. Nu trebuie să pierdem din vedere necesitatea de a ține poruncile. Satana încearcă să ne atenueze devotamentul și dragostea față de Dumnezeu și Domnul Isus Hristos. Vă rog să vă aduceți aminte că, dacă cineva își va pierde calea, Salvatorul nu ne va pierde niciodată. Prin binecuvântarea pocăinței, noi ne putem întoarce la El. El ne va ajuta să învățăm, să progresăm și să ne schimbăm pe măsură ce ne străduim să rămânem pe cărarea legămintelor.", "Fie ca noi să călcăm întotdeauna pe urmele pașilor lui Isus Hristos și, cu credință în fiecare pas, să ne concentrăm asupra Sa, menținându-ne picioarele bine fixate pe cărarea legămintelor este rugăciunea mea umilă, în numele lui Isus Hristos, amin."]}, {"name": "Cunună în loc de cenușă – Cărarea tămăduitoare a iertării", "verses": ["Cartea 1 Samuel cuprinde o istorisire mai puțin cunoscută despre David, viitorul împărat al lui Israel și o femeie pe nume Abigail.", "După moartea lui Samuel, David și oamenii săi s-au îndepărtat de împăratul Saul care căuta să-i ia viața lui David. Ei au vegheat asupra turmelor și slujitorilor unui om bogat, pe nume Nabal, care era rău. David a trimis zece dintre oamenii săi să-l salute pe Nabal și să-i ceară hrană și provizii de care avea multă nevoie.", "Nabal a răspuns cererii lui David cu insulte și i-a alungat pe oamenii lui cu mâinile goale.", "Jignit, David și-a pregătit oamenii să se ridice împotriva lui Nabal și casei sale, spunând: „Mi-a întors rău pentru bine”. Un slujitor i-a spus lui Abigail, soția lui Nabal, despre purtarea rea a soțului ei față de oamenii lui David. Abigail a strâns în grabă hrana și proviziile necesare și s-a dus să mijlocească.", "Când Abigail l-a întâlnit, ea „a căzut cu fața la pământ înaintea lui David, și s-a închinat până la pământ.", "Apoi, aruncându-se la picioarele lui, a zis: «Eu sunt de vină, domnul meu…", "Acum… Domnul te-a oprit să verși sânge și să te ajuți cu mâna ta…", "Primește darul acesta pe care-l aduce roaba ta domnului meu, și să se împartă oamenilor…", "Iartă, te rog, vina roabei tale…»", "David a zis Abigailei: «Binecuvântat să fie Domnul, Dumnezeul lui Israel, care te-a trimis astăzi înaintea mea!", "Binecuvântată să fie judecata ta, și binecuvântată să fii tu, că m-ai oprit în ziua aceasta să vărs sânge, și mi-ai oprit mâna!».", "Și David a luat din mâna Abigailei ce-i adusese, și i-a zis: «Suie-te în pace acasă… ți-am ascultat glasul, și te-am primit bine»”.", "Amândoi au plecat în pace.", "În această relatare, Abigail poate fi văzută drept model sau simbol impresionant al lui Isus Hristos. Prin sacrificiul Său ispășitor, El ne poate elibera de păcat și de greutatea unei inimi încărcate de ură și ne oferă sprijinul de care avem nevoie.", "Așa cum Abigail a dorit să ia păcatul lui Nabal asupra sa, Salvatorul – într-un mod incomprehensibil – ia asupra Sa păcatele noastre și păcatele celor care ne-au rănit sau jignit. În Ghetsimani și pe cruce, El a luat asupra Sa aceste păcate. El a asigurat o cale prin care să renunțăm la inima răzbunătoare. Această „cale” este iertarea – care poate fi unul dintre cele mai dificile lucruri pe care le facem vreodată și unul dintre cele mai divine lucruri pe care le trăim vreodată. Pe cărarea iertării, puterea ispășitoare a lui Isus Hristos se poate revărsa în viața noastră și poate începe să tămăduiască crevasele adânci din inima și sufletul nostru.", "Președintele Russell M. Nelson ne-a învățat că Salvatorul ne oferă capacitatea de a ierta:", "„Prin ispășirea Sa infinită, îi puteți ierta pe cei care v-au rănit și care este posibil să nu-și asume niciodată responsabilitatea pentru cruzimea lor față de dumneavoastră.", "De regulă, este ușor să iertați pe cel care caută cu sinceritate și umilință iertarea dumneavoastră. Dar Salvatorul vă va da capacitatea de a ierta orice persoană care v-a greșit în vreun fel. În acel moment, faptele lor dureroase nu vă vor mai putea împovăra sufletul”.", "Abundența de alimente și provizii adusă de Abigail ne poate învăța că Salvatorul ne oferă, celor care am fost jigniți și răniți, susținerea și ajutorul de care avem nevoie pentru a fi tămăduiți și făcuți întregi. Nu suntem lăsați să facem față singuri consecințelor acțiunilor altora; și noi putem fi făcuți întregi și ni se poate da șansa de a fi salvați de greutatea unor inimi încărcate de ură și orice fapte ar putea urma.", "Domnul spune: „Eu, Domnul, voi ierta pe cine vreau Eu să iert, dar vouă vi se cere să-i iertați pe toți oamenii”. Domnul ne cere să iertăm spre binele nostru. Dar El nu ne cere să facem aceasta fără ajutorul Său, dragostea Sa, înțelegerea Sa. Prin legămintele pe care le facem cu Domnul, noi, fiecare, putem primi puterea întăritoare, îndrumarea și ajutorul de care avem nevoie atât pentru a ierta, cât și pentru a fi iertați.", "Vă rog să rețineți că iertarea cuiva nu înseamnă să te pui într-o situație în care să fii în continuare rănit. „Putem lucra pentru a ierta pe cineva și, totuși, ne putem simți îndemnați de Spirit să stăm departe acea persoană.”", "Așa cum Abigail l-a ajutat pe David să nu-l „[doară] inima” și să primească ajutorul de care avea nevoie, tot așa vă va ajuta și Salvatorul. El vă iubește și El vă întâmpină pe cărarea dumneavoastră și „tămăduirea va fi sub aripile Lui”. El dorește să aveți pace.", "Eu am fost personal martoră la miracolul tămăduirii inimii mele încărcate de ură înfăptuit de Hristos. Cu permisiunea tatălui meu, împărtășesc faptul că am crescut într-o casă în care nu m-am simțit întotdeauna în siguranță din cauza maltratării emoționale și verbale. În anii tinereții mele și ca tânără adultă, am avut resentimente față de tatăl meu și mânie în inimă din cauza acelor răni.", "De-a lungul anilor și în eforturile mele de a găsi pace și tămăduire pe acea cărare a iertării, am ajuns să înțeleg, într-un mod profund, că Fiul lui Dumnezeu care a ispășit pentru păcatele mele este același Mântuitor care îi va salva, de asemenea, pe cei care m-au rănit profund. Nu puteam să cred cu adevărat primul adevăr fără să-l cred și pe al doilea.", "Pe măsură ce dragostea mea pentru Salvator a crescut, la fel a crescut și dorința mea de a înlocui rănirea și mânia cu leacul Său tămăduitor. Acest proces a durat mulți ani, a necesitat curaj, vulnerabilitate, perseverență și să învăț să mă încred în puterea divină a Salvatorului de a salva și tămădui. Am încă multe de făcut, dar inima mea nu mai este pe picior de război. Mi s-a dat „o inimă nouă” – una care a simțit dragostea profundă și neclintită a unui Salvator personal, care mi-a stat alături, care m-a condus cu blândețe și răbdare spre un loc mai bun, care a plâns cu mine, care mi-a cunoscut întristarea.", "Domnul mi-a trimis binecuvântări compensatorii așa cum Abigail i-a dus lui David ce avea nevoie. El a trimis mentori în viața mea. Și cea mai dragă și cea care a adus cea mai mare transformare a fost relația mea cu Tatăl meu Ceresc. Prin El, am cunoscut, cu recunoștință, dragostea blândă, protectoare și îndrumătoare a unui Tată perfect.", "Vârstnicul Richard G. Scott a spus: „Nu poți șterge ce a fost făcut, dar poți ierta. Iertarea vindecă răni profunde, tragice, deoarece permite dragostei lui Dumnezeu să vă curețe inima și mintea de otrava urii. Ea vă curăță conștiința de dorința de răzbunare. Ea face loc dragostei purificatoare, vindecătoare, restauratoare a Domnului”.", "Tatăl meu pământean a avut parte, de asemenea, de o schimbare miraculoasă în inimă în ultimii ani și s-a întors către Domnul – ceva la care nu mă așteptam în această viață. A fost pentru mine o altă mărturie despre puterea totală și transformatoare a lui Isus Hristos.", "Eu știu că El are capacitatea de a tămădui pe păcătos și pe cel împotriva căruia se păcătuiește. El este Salvatorul și Mântuitorul lumii, care Și-a dat viața pentru ca noi să putem trăi din nou. El a spus: „Duhul Domnului este peste Mine, pentru că M-a uns să vestesc săracilor Evanghelia; M-a trimis să tămăduiesc pe cei cu inima zdrobită, să propovăduiesc robilor de război slobozirea, și orbilor căpătarea vederii; să dau drumul celor apăsați”.", "Tuturor celor cu inima zdrobită, robi de război, apăsați și, poate, orbiți de răni sau păcat, El le oferă tămăduire, recuperare și eliberare. Depun mărturie că tămăduirea și recuperarea pe care le oferă El sunt reale. Timpul acelei tămăduiri este individual și noi nu putem judeca momentul bun pentru un altul. Este important să ne acordăm timpul necesar pentru a ne tămădui și a fi buni cu noi înșine în acest proces. Salvatorul este întotdeauna milostiv și atent și este pregătit să aducă alinarea de care avem nevoie.", "Pe cărarea iertării și tămăduirii, putem alege să nu perpetuăm șabloane și relații nesănătoase în familiile noastre sau în alte locuri. Tuturor celor pe care îi putem influența, le putem oferi bunătate în loc de cruzime, dragoste în loc de ură, blândețe în loc de agresivitate, siguranță în loc de strâmtorare și pace în loc de ceartă.", "A da ceea ce ție ți s-a refuzat reprezintă un element puternic al tămăduirii divine posibile prin credința în Isus Hristos. A trăi astfel încât să dai, așa cum a spus Isaia, cununa în loc de cenușa din viața ta este un act de credință care urmează exemplul suprem al Salvatorului care a suferit totul pentru ca El să-i poată alina pe toți.", "Iosif din Egipt a trăit o viață în care a avut parte de cenușă. A fost urât de frații săi, trădat, vândut în robie, aruncat în închisoare pe nedrept și uitat de cineva care promisese să-l ajute. El, totuși, a avut încredere în Domnul. „Domnul a fost cu Iosif” și i-a consacrat încercările spre binecuvântarea și creșterea sa – și spre salvarea familiei sale și a întregului Egipt.", "Când Iosif, ajuns mare conducător în Egipt, și-a întâlnit frații, el și-a arătat iertarea și perspectiva perfecționată prin cuvintele binevoitoare pe care le-a rostit:", "„Acum, nu vă întristați și nu fiți mâhniți că m-ați vândut ca să fiu adus aici, căci ca să vă scap viața m-a trimis Dumnezeu înaintea voastră…", "Așa că nu voi m-ați trimis aici, ci Dumnezeu”.", "Prin Salvator, viața lui Iosif a devenit „cunună… în loc de cenușă”.", "Kevin J. Worthen, președinte al UBY, a spus că Dumnezeu „poate face ca binele să rezulte… nu doar din succesele noastre, ci și din eșecurile noastre și eșecurile altora care ne provoacă durere. Atât este de bun și de puternic Dumnezeu”.", "Depun mărturie că cel mai măreț exemplu de dragoste și iertare este acela al Salvatorului nostru, Isus Hristos care, în timpul amarei Sale agonii, a spus: „Tată, iartă-i, căci nu știu ce fac”.", "Eu știu că Tatăl nostru din Cer dorește ca fiecare dintre copiii Săi să aibă parte de bunătate și speranță. În Ieremia, citim: „Căci Eu știu gândurile, pe care le am cu privire la voi, zice Domnul, gânduri de pace”.", "Isus Hristos este Mesia dumneavoastră personal, Mântuitorul și Salvatorul dumneavoastră iubitor, care cunoaște implorările inimii dumneavoastră. El dorește să fiți tămăduiți și fericiți. El vă iubește. El plânge cu dumneavoastră în întristările dumneavoastră și se bucură să vă facă întregi. Fie ca noi să prindem curaj și să-L luăm de mâna Sa iubitoare, care ne este întinsă întotdeauna, în timp ce pășim pe cărarea tămăduitoare a iertării este rugăciunea mea, în numele lui Isus Hristos, amin."]}, {"name": "Perfecționați-vă pentru El", "verses": ["Tatăl nostru Ceresc și Salvatorul nostru, Isus Hristos, au puterea de a ne salva și a ne transforma. Ei ne pot ajuta să devenim așa cum sunt Ei.", "Cu câțiva ani în urmă, unul dintre tinerii noștri nepoți, Aaron, a început să aibă probleme de sănătate. El a început să obosească, avea destul de multe vânătăi și nu arăta sănătos. După ce a făcut analize medicale, a fost diagnosticat cu anemie aplastică, o boală în care măduva oaselor lui a încetat să producă globule roșii, globule albe și trombocite. Fără tratament și un eventual remediu, sângele lui nu putea să se coaguleze corespunzător sau să lupte cu infecțiile, astfel, chiar mici căderi, răniri sau alte boli puteau să-i pună viața în pericol imediat.", "Pentru o perioadă, Aaron a primit cu regularitate transfuzii de trombocite și sânge pentru a-l proteja de pericol. Medicii au explicat că singurul remediu pentru boală ar fi un transplant de măduvă osoasă, iar cea mai mare șansă de succes era să aibă un frate sau o soră ca donator. Dacă unul dintre frații sau surorile lui ar fi fost perfect compatibil, rezultatul transplantului i-ar fi putut salva viața. Cei patru frați mai mici ai lui au fost testați și, unul dintre ei, Maxwell, a fost găsit perfect compatibil.", "Chiar și cu un donator perfect compatibil, un transplant de măduvă osoasă prezintă totuși un risc serios de complicații. Procedura a necesitat ca celulele lui Aaron din măduva lui osoasă bolnavă să fie distruse de o combinație de chimioterapie și radiații înainte să primească celulele stem din măduva osoasă a fratelui său, Maxwell. Apoi, din cauza sistemul imunitar slăbit al lui Aaron, a fost necesar ca el să fie izolat în spital mai multe săptămâni și, apoi, acasă mai multe luni, cu reguli, restricții și tratamente speciale.", "Rezultatul sperat al transplantului era ca trupul lui Aaron să nu respingă celulele donatorului și ca celulele lui Maxwell să producă treptat globulele roșii și albe și trombocitele de care trupul lui Aaron avea nevoie. Un transplant de succes de la un donator produce o schimbare fiziologică foarte reală. În mod surprinzător, un medic a explicat că, dacă Aaron ar săvârși o crimă și ar lăsa sânge la locul crimei, poliția l-ar putea aresta pe fratele său, Maxwell. Aceasta deoarece sângele lui Aaron ar proveni din celulele transplantate de la Maxwell și ar avea ADN-ul lui Maxwell, și așa ar fi pentru tot restul vieții lui.", "Faptul că Aaron a fost salvat de sângele fratelui său mi-a dat mult de gândit despre sângele ispășitor al lui Isus Hristos și efectul ispășirii Sale asupra noastră. Aș dori să mă concentrez astăzi asupra schimbării permanente, care schimbă viața și care are loc când permitem Domnului să facă miracole în noi.", "Aaron nu a avut puterea în el însuși să biruie boala. Trupul lui nu putea să producă celulele sangvine necesare pentru a-i susține viața. Indiferent ce a făcut el, personal, nu a putut să-și vindece măduva osoasă. Așa cum Aaron nu a putut să se vindece singur, nici noi nu putem să ne salvăm singuri. Indiferent cât de capabili, educați, străluciți sau puternici suntem, nu ne putem curăța singuri de păcate, nu ne putem schimba trupul la o stare de nemurire și nu ne putem exalta. Acestea sunt posibile doar prin Salvatorul Isus Hristos și ispășirea Sa infinită. „Nu este nicio altă cale și nici un alt nume dat sub cer prin care omul să poată fi salvat în împărăția lui Dumnezeu.” Sângele Său ispășitor este cel care ne curăță și ne sfințește.", "Deși Aaron nu a putut să se vindece el însuși, pentru ca transplantul să funcționeze, el a trebuit să dorească să facă ceea ce i-au cerut medicii, chiar lucruri foarte grele. Deși nu ne putem salva singuri, când ne supunem voinței Domnului și ne respectăm legămintele, calea este deschisă pentru mântuirea noastră. Asemenea procesului remarcabil de schimbare a însuși ADN-ului celulelor sangvine ale lui Aaron, și noi putem să avem inima schimbată, să avem imaginea Sa în înfățișarea noastră și să devenim ființe noi în Hristos.", "Alma a adus aminte poporului din Zarahemla despre generația anterioară care fusese convertită. Vorbind despre tatăl său, Alma a explicat că, „potrivit credinței lui, s-a produs o mare schimbare în inima lui”. Apoi, el a întrebat: „Ați simțit voi această măreață schimbare în inimile voastre?”. Nu oamenii au fost cei care și-au schimbat inima. Domnul a înfăptuit schimbarea. Alma a fost foarte clar în această privință. El a spus: „Iată, El a schimbat inimile lor”. Ei „s-au umilit și și-au pus nădejdea în Dumnezeul cel Viu… [și] ei au fost credincioși până la sfârșit… [și] au fost salvați”. Oamenii au fost dornici să-și deschidă inima și să exercite credință și, apoi, Domnul le-a schimbat inima. Și ce schimbare mare a fost! Gândiți-vă la diferența din viața acestor doi bărbați numiți Alma înainte și după ce inima lor a fost schimbată.", "Suntem copii ai lui Dumnezeu cu un destin măreț. Noi putem fi schimbați pentru a deveni ca El și a avea „o plenitudine de bucurii”. Satana, pe de altă parte, dorește să ne facă tot atât de nenorociți ca el. Noi avem capacitatea de a alege pe cine să urmăm. Când îl urmăm pe Satana, noi îi dăm lui putere. Când Îl urmăm pe Dumnezeu, El ne dă nouă putere.", "Salvatorul ne-a învățat că noi trebuie „să [fim] perfecți”. Acest lucru poate părea atât de descurajator. Pot vedea cu claritate imperfecțiunile mele personale și distanța dintre mine și perfecțiune. Putem să avem tendința de a crede că trebuie să fim perfecți, dar aceasta nu este posibil. Dacă urmăm fiecare sugestie din fiecare carte de autoperfecționare din lume, tot nu vom reuși să realizăm acest lucru. Există o singură cale și un singur nume prin care vine perfecțiunea. Noi suntem „făcuți desăvârșiți prin Isus, Mijlocitorul noului legământ, care a împlinit această ispășire desăvârșită prin vărsarea sângelui Său”. Perfecțiunea noastră este posibilă doar prin harul lui Dumnezeu.", "Vă puteți imagina cât de copleșitor ar fi fost pentru tânărul nostru nepot, Aaron, să presupună că trebuia să înțeleagă și să urmeze singur toate procedurile medicale asociate transplantului său? Pe parcursul miraculosului proces al perfecționării noastre, noi nu trebuie să presupunem că trebuie să facem ceea ce doar Salvatorul poate să facă.", "La încheierea consemnării sale, Moroni ne-a învățat: „Da, veniți la Hristos și perfecționați-vă pentru El… și dacă voi vă veți lepăda de orice necredință și-L veți iubi pe Dumnezeu cu toată puterea, mintea și tăria voastră, atunci harul Lui este destul pentru voi pentru ca prin harul Lui voi să puteți să fiți perfecți în Hristos”. Ce adevăr puternic și liniștitor! Harul Său este îndeajuns pentru mine. Harul Său este îndeajuns pentru dumneavoastră. Harul Său este îndeajuns pentru toți cei care sunt „trudiți și împovărați”.", "În cazul unui tratament medical ca al lui Aaron, există întotdeauna o oarecare nesiguranță în ceea ce privește rezultatul. De fapt, Aaron a avut nevoie de al doilea transplant după ce primul a avut complicații. Din fericire, în ce privește schimbarea spirituală a inimii, nu trebuie să ne întrebăm dacă aceasta se va întâmpla. Când trăim în acord cu voia Sa, „bazându-[ne] cu totul pe meritele Lui care are puterea de a salva”, există o șansă de 100% să fim curățați de sângele Salvatorului și, în cele din urmă, să fim perfecționați pentru El. El este „un Dumnezeu al adevărului și nu [poate] să [mintă]”.", "Nu este nicio îndoială că acest proces de schimbare necesită timp și nu va putea fi încheiat decât după această viață, dar promisiunea este sigură. Când împlinirea promisiunilor lui Dumnezeu pare departe, ne ținem strâns de acele promisiuni, știind că ele vor fi împlinite.", "Schimbarea miraculoasă a sănătății lui Aaron a adus mare bucurie familiei noastre. Imaginați-vă ce mare bucurie este în cer când aceste mari schimbări au loc în sufletele noastre.", "Tatăl nostru Ceresc și Salvatorul nostru, Isus Hristos, ne iubesc și S-au oferit cu bucurie să ne schimbe și să ne perfecționeze. Ei doresc să facă acest lucru. Este punctul central al lucrării Lor și slavei Lor. Depun mărturie că Ei au puterea să facă aceasta pe măsură ce venim la Ei cu credință. În numele lui Isus Hristos, amin."]}, {"name": "În parteneriat cu Domnul", "verses": ["În primele câteva luni ale căsătoriei noastre, draga mea soție și-a exprimat dorința de a studia muzica. Dorind să-i fac pe plac, am hotărât să-i pregătesc iubitei mele o surpriză mare, din toată inima. M-am dus la un magazin de instrumente muzicale și i-am cumpărat, în dar, un pian. Am pus cu entuziasm chitanța într-o cutie cu o fundă frumoasă și i-am dăruit-o, așteptând o reacție exuberantă de recunoștință față de soțul ei extrem de iubitor și atent.", "Când a deschis acea cutiuță și a văzut ce conținea, ea m-a privit cu dragoste și a spus: „O, dragul meu, ești minunat! Dar, permite-mi să te întreb: Este acesta un dar sau o datorie?”. După ce ne-am sfătuit împreună despre surpriză, am hotărât să anulăm achiziția. Trăiam dintr-un buget de studenți, cum este cazul multora dintre tinerii căsătoriți. Această experiență m-a ajutat să recunosc importanța principiului parteneriatului deplin într-o relație de căsătorie și modul în care punerea lui în practică ne putea ajuta, pe soția mea și pe mine, să fim într-o singură inimă și într-un singur gând.", "Evanghelia lui Isus Hristos proclamă principiul parteneriatului deplin între femeie și bărbat atât în viața muritoare, cât și în eternitate. Deși fiecare are însușiri și responsabilități desemnate de Divinitate, femeia și bărbatul îndeplinesc, în mod egal, roluri relevante și esențiale în planul fericirii întocmit de Dumnezeu pentru copiii Săi. Acest lucru a fost evident încă de la început, când Domnul a declarat că „nu este bine ca omul să fie singur; de aceea, Eu am să-i dau un ajutor potrivit pentru el”.", "În planul Domnului, „un ajutor potrivit” era o parteneră care avea să pășească umăr la umăr cu Adam, în parteneriat deplin. De fapt, Eva a fost o binecuvântare cerească în viața lui Adam. Prin natura și însușirile ei spirituale divine, ea l-a inspirat pe Adam să lucreze în parteneriat cu ea pentru a îndeplini planul lui Dumnezeu pentru fericirea întregii omeniri.", "Să ne gândim la două principii fundamentale care întăresc parteneriatul dintre bărbat și femeie. Primul principiu este că noi, toți, suntem egali în fața lui Dumnezeu. Potrivit doctrinei Evangheliei, diferența dintre femeie și bărbat nu este mai importantă decât promisiunile eterne pe care Dumnezeu le are pentru fiii și fiicele Sale. Niciunul dintre ei nu are posibilități mai mari decât celălalt de a dobândi gloria celestială în eternități. Salvatorul Însuși ne invită pe noi, toți, copiii lui Dumnezeu, „să [venim] la El, să [luăm] parte la bunătatea Sa și El nu respinge pe nimeni dintre cei care vin la El”. Prin urmare, în acest context, toți suntem considerați egali înaintea Sa.", "Când soții înțeleg și pun în practică acest principiu, ei nu se consideră președinte sau vicepreședinte al familiei lor. Nu există superioritate, nici inferioritate în relația de căsătorie și niciunul nu merge înaintea sau în urma celuilalt. Ei merg umăr la umăr, ca parteneri egali, în calitate de copii divini ai lui Dumnezeu. Ei devin una în gând, dorință și scop cu Tatăl nostru Ceresc și cu Isus Hristos, conducând și îndrumând familia împreună.", "Într-un parteneriat egal, „dragostea nu este posesie, ci participare… parte din acea conlucrare în vederea creării, care este chemarea noastră ca oameni”. „Când se implică cu adevărat, soțul și soția se contopesc într-o unitate sinergică, în cadrul unei «stăpâniri nepieritoare», care, «fără mijloace de constrângere», va revărsa viață spirituală pentru ei și urmașii lor «în vecii vecilor».”", "Al doilea principiu relevant este regula de aur propovăduită de Salvator în cuvântarea de pe munte: „Ce voiți să vă facă vouă oamenii, faceți-le și voi la fel”. Acest principiu indică o atitudine de relaționare perfectă, reciprocitate, unitate și interdependență și este bazat pe a doua mare poruncă: „Să iubești pe aproapele tău ca pe tine însuți”. Acesta se contopește cu alte însușiri creștine, cum ar fi îndelunga răbdare, blândețea, umilința și bunătatea.", "Pentru a înțelege mai bine punerea în practică a acestui principiu, ne putem uita la legătura sacră și eternă stabilită de Dumnezeu între primii noștri părinți, Adam și Eva. Ei au devenit un singur trup, creând o dimensiune a unității care le-a permis să meargă împreună cu respect, recunoștință și dragoste, uitând de ei înșiși și căutând starea de bine a celuilalt, în călătoria lor spre eternitate.", "Aceste caracteristici sunt ceea ce ne străduim să avem, astăzi, într-o căsnicie unită. Prin pecetluirea în templu, o femeie și un bărbat intră în ordinul sfânt al căsătoriei al noului și nepieritorului legământ. Prin acest ordin al preoției, le sunt date binecuvântări eterne și putere divină pentru a-și conduce treburile legate de familie, pe măsură ce trăiesc potrivit legămintelor pe care le-au făcut. Din acel moment, ei merg înainte în mod interdependent și în parteneriat deplin cu Domnul, în special în ceea ce privește fiecare dintre responsabilitățile lor stabilite de Divinitate de a-și îngriji familia și de a prezida asupra ei. Îngrijirea și prezidarea sunt responsabilități interconectate și întrepătrunse, care înseamnă că mamele și tații „sunt obligați să se ajute unul pe celălalt ca parteneri egali” și să împărtășească o conducere echilibrată în căminul lor.", "„A îngriji înseamnă a hrăni, a învăța și a sprijini” membrii familiei, lucru ce se face ajutându-i să „învețe adevărurile Evangheliei și să-și dezvolte credința în Tatăl Ceresc și Isus Hristos” într-o atmosferă de dragoste. A prezida înseamnă „a ajuta la conducerea membrilor familiei să locuiască din nou în prezența lui Dumnezeu. Acest lucru este realizat slujind și predând cu blândețe, umilință și dragoste pură”. De asemenea, include „faptul de a conduce membrii familiei în rugăciune spusă cu regularitate, studiul Evangheliei desfășurat cu regularitate și alte aspecte ale preaslăvirii. Părinții lucrează în unitate”, urmând exemplul lui Isus Hristos, „pentru a îndeplini aceste [două mari] responsabilități”.", "Este important să remarcăm că guvernarea în cadrul familiei urmează tiparul patriarhal, diferind în unele aspecte de conducerea preoției în Biserică. Tiparul patriarhal presupune că soțiile și soții sunt răspunzători direct lui Dumnezeu pentru îndeplinirea responsabilităților lor sacre în cadrul familiei. Aceasta necesită un parteneriat deplin – o respectare de bunăvoie a fiecărui principiu al dreptății și responsabilității – și asigură ocazii de dezvoltare într-o atmosferă de dragoste și ajutor reciproc. Aceste responsabilități speciale nu implică ierarhia și exclud în mod absolut orice fel de abuz sau utilizare inadecvată a autorității.", "Experiența trăită de Adam și Eva, după ce au părăsit Grădina Edenului, ilustrează foarte frumos conceptul de interdependență dintre o mamă și un tată în îngrijirea familiei lor și prezidarea asupra acesteia. Așa cum ne învață cartea lui Moise, ei au lucrat împreună pentru a ara pământul cu sudoarea frunții lor, ca să asigure cele necesare pentru bunăstarea fizică a familiei lor; au adus copii pe lume; au chemat numele Domnului împreună și au auzit glasul Său „venind din direcția Grădinii Edenului”; s-au supus poruncilor Domnului și s-au străduit împreună să le urmeze. Apoi, „au făcut cunoscute [aceste lucruri] fiilor și fiicelor lor” și „nu au încetat să-L cheme pe Dumnezeu”.", "Dragii mei frați și dragile mele surori, a îngriji și a prezida sunt ocazii, nu limitări exclusive. O persoană poate avea responsabilitatea pentru ceva, dar este posibil să nu fie singura persoană care face acest lucru. Când părinții iubitori vor înțelege aceste două responsabilități majore, ei se vor strădui împreună pentru a-și proteja copiii și a se îngriji de buna lor stare fizică și emoțională. De asemenea, îi vor ajuta să facă față pericolelor spirituale din zilele noastre hrănindu-i cu cuvântul bun al Domnului, așa cum a fost revelat profeților Săi.", "Deși soțul și soția se sprijină unul pe altul în responsabilitățile lor desemnate de Divinitate, „invaliditatea, moartea sau alte situații pot duce la adaptarea sau schimbarea rolurilor în familie”. Uneori, un soț sau o soție va avea responsabilitatea de a acționa simultan în ambele roluri, fie temporar, fie permanent.", "Recent, am cunoscut o soră și un frate care trăiesc, fiecare, în această situație. În calitate de părinți singuri, fiecare dintre ei, în cadrul sferei familiei lor și în parteneriat cu Domnul, a hotărât să-și dedice viața îngrijirii spirituale și temporale a copiilor lor. Ei nu au pierdut din vedere legămintele pe care le-au făcut în templu cu Domnul și promisiunile Sale eterne, în pofida divorțurilor lor. Amândoi au căutat ajutorul Domnului în toate lucrurile, pe măsură ce s-au străduit în mod continuu să îndure încercările și să meargă pe cărarea legămintelor. Ei au încredere că Domnul va avea grijă de nevoile lor, nu numai în această viață, ci în toată eternitatea. Amândoi și-au îngrijit copiii învățându-i cu blândețe, umilință și dragoste pură, chiar în timp ce treceau prin circumstanțele grele ale vieții. Din câte știu, acești doi părinți singuri nu îl învinovățesc pe Dumnezeu pentru neșansa lor. În schimb, ei așteaptă cu nerăbdare, având o strălucire perfectă a speranței și încrederii, binecuvântările pe care Domnul le are puse deoparte pentru ei.", "Dragi frați și surori, Salvatorul a stabilit exemplul perfect de unitate și armonie în scop și doctrină cu Tatăl nostru din Cer. El S-a rugat pentru ucenicii Săi, spunând: „Mă rog ca toți să fie una, cum Tu, Tată, ești în Mine, și Eu în Tine; ca, și ei să fie una în Noi… pentru ca ei să fie una, cum și Noi suntem una”.", "Vă depun mărturie că, în timp ce noi – femei și bărbați – lucrăm împreună în parteneriat adevărat și egal, ne vom bucura de unitatea propovăduită de Salvator, pe măsură ce ne vom îndeplini responsabilitățile divine în relațiile noastre de căsătorie. Vă promit, în numele lui Hristos, că inimile vor fi „legate în unitate și iubire unul pentru altul”, vom găsi mai multă bucurie în călătoria noastră spre viața eternă și capacitatea noastră de a ne sluji unul altuia se va mări semnificativ. Depun mărturie despre aceste adevăruri, în numele sfânt al Salvatorului Isus Hristos, amin."]}, {"name": "Și căutau să vadă care era Isus", "verses": ["Frați, surori și prieteni, în anul 2013, soția mea, Laurel, și cu mine am fost chemați să slujim în calitate de conducători de misiune în Misiunea Cehia – Slovacia. Cei patru copii ai noștri au slujit alături de noi. Ca familie, am fost binecuvântați cu misionari străluciți și de sfinții cehi și slovaci remarcabili. Îi iubim!", "Când familia noastră a ajuns în câmpul misiunii, am adus cu noi ceva ce vârstnicul Joseph B. Wirthlin a propovăduit. Într-o cuvântare intitulată „Cea mai mare poruncă”, vârstnicul Wirthlin a întrebat: „Îl iubiți pe Domnul?”. Sfatul său pentru aceia dintre noi care ar răspunde da a fost simplu și profund: „Petreceți timp cu El. Cugetați asupra cuvintelor Sale. Luați jugul Său asupra dumneavoastră. Căutați să înțelegeți și să vă supuneți”. Apoi, vârstnicul Wirthlin a promis binecuvântări care vor produce o schimbare în cei care doresc să ofere timp și spațiu lui Isus Hristos.", "Noi am luat în serios sfatul și promisiunea vârstnicului Wirthlin. Împreună cu misionarii noștri, am petrecut mult timp cu Isus studiind Matei, Marcu, Luca și Ioan din Noul Testament și 3 Nefi din Cartea lui Mormon. La încheierea fiecărei adunări cu misionarii, reveneam la ceea ce numeam „cele cinci Evanghelii”, citind, discutând, cugetând și învățând despre Isus.", "Pentru mine, pentru Laurel și pentru misionarii noștri, petrecerea timpului cu Isus prin scripturi a schimbat totul. Am dobândit o apreciere mai profundă în legătură cu cine este El și ce este important pentru El. Împreună, am avut în vedere cum preda El, ce preda El, modurile în care a arătat dragoste, ce a făcut El pentru a binecuvânta și sluji, miracolele Sale, modul în care a reacționat la trădare, ce a făcut cu sentimentele umane dificile, titulaturile și numele Sale, cum a ascultat El, cum a rezolvat conflictele, lumea în care a trăit, pildele Sale, cum a încurajat unitatea și bunătatea, capacitatea Sa de a ierta și de a vindeca, predicile Sale, rugăciunile Sale, sacrificiul Său ispășitor, învierea Sa, Evanghelia Sa.", "Ne-am simțit adesea ca Zacheu, cel „mic de statură”, alergând să ne suim într-un dud în timp ce Isus trecea prin Ierihon deoarece, după cum a spus Luca, „[căutam să vedem] care era Isus”. Nu era Isus așa cum doream sau speram noi să fie, ci Isus așa cum era și este El cu adevărat. Chiar așa cum promisese vârstnicul Wirthlin, am învățat, într-un mod foarte real, că „Evanghelia lui Isus Hristos este o Evanghelie a transformării. Ea ne preia ca bărbați și femei lumești și ne purifică pentru a fi bărbați și femei ai eternităților”.", "Acelea au fost zile deosebite. Am ajuns să credem că „niciun cuvânt de la Dumnezeu nu este lipsit de putere”. După-amiezile sacre petrecute în Praga, Bratislava sau Brno, cugetând asupra puterii și realității lui Isus și simțindu-le, continuă să aibă ecou întreaga noastră viață.", "Deseori, am studiat Marcu 2:1-12. Relatarea de acolo este captivantă. Doresc să citesc o parte din ea direct din Marcu și, apoi, să împărtășesc cum am ajuns s-o înțeleg după studiu și discuții ample, alături de misionarii noștri și de alții.", "„După câteva zile, Isus S-a întors în Capernaum. S-a auzit că este în casă,", "și s-au adunat îndată așa de mulți că nu putea să-i mai încapă locul dinaintea ușii. El le vestea cuvântul.", "Au venit la El niște oameni, care I-au adus un slăbănog, purtat de patru inși.", "Fiindcă nu puteau să ajungă până la El, din pricina norodului, au desfăcut acoperișul casei unde era Isus, și, după ce l-au spart, au coborât pe acolo patul în care zăcea slăbănogul.", "Când le-a văzut Isus credința, a zis slăbănogului: «Fiule, păcatele îți sunt iertate!»”.", "După un schimb de cuvinte cu unii din mulțime, Isus Se uită la omul slăbănog și îl vindecă din punct de vedere fizic, spunând:", "„«Ție îți poruncesc… scoală-te, ridică-ți patul, și du-te acasă».", "Și îndată, slăbănogul s-a sculat, și-a ridicat patul, și a ieșit afară în fața tuturor; așa că toți au rămas uimiți, și slăveau pe Dumnezeu, și ziceau: «Niciodată n-am văzut așa ceva!»”.", "Acum, relatarea așa cum am ajuns eu s-o înțeleg: la începutul slujirii Sale, Isus S-a întors la Capernaum, un mic sat de pescari situat pe țărmul de nord al Mării Galileei. Nu cu mult timp înainte înfăptuise o serie de miracole vindecând bolnavi și alungând spirite rele. Nerăbdători să-L asculte pe omul numit Isus și să fie alături de El, sătenii s-au adunat la casa unde se zvonea că stătea. Când au făcut astfel, Isus a început să propovăduiască.", "Casele din acea vreme din Capernaum aveau acoperișuri plate, un singur nivel și erau grupate împreună. Acoperișul și pereții erau dintr-un amestec de piatră, lemn, lut și paie, fiind accesibile prin niște trepte simple, situate într-o parte a casei. Mulțimea s-a adunat repede la casă, a umplut încăperea în care Isus propovăduia și s-a întins până în stradă.", "Relatarea se concentrează asupra unui bărbat „slăbănog” și asupra celor patru prieteni ai lui. Slăbănog înseamnă că era bolnav de o formă de paralizie, care era deseori însoțită de slăbiciune și tremurături. Mi-l imaginez pe unul dintre cei patru spunându-le celorlalți: „Isus este în satul nostru. Știm cu toții despre miracolele pe care El le-a înfăptuit și pe cei pe care i-a vindecat. Dacă am putea să-l ducem pe prietenul nostru la Isus, poate că și el ar putea fi vindecat”.", "Astfel, ei prind fiecare de câte un colț al rogojinii sau patului în care zace prietenul lor și încep dificila sarcină de a-l transporta pe străzile întortocheate, strâmte, nepavate din Capernaum. Cu mușchii plini de durere, cei patru trec de ultima cotitură doar pentru a vedea că mulțimea sau, după cum o numește scriptura, „norodul” care s-a adunat pentru a asculta este atât de mare, încât le este imposibil să intre cu prietenul lor la Isus. Cu dragoste și credință, cei patru nu renunță. Dimpotrivă, ei se cațără pe trepte pe acoperișul plat, își ridică prietenul, cu grijă, pe pat, deschid acoperișul încăperii în care propovăduiește Isus și îl coboară pe prietenul lor.", "Gândiți-vă că, în mijlocul a ceea ce trebuie să fi fost o predică serioasă, Isus aude un scârțâit, privește în sus și vede în tavan o gaură care se mărește, în timp ce, în încăpere, cad praf și paie. Apoi, un om paralizat aflat pe un pat este coborât pe podea. În mod remarcabil, Isus înțelege că aceasta nu este o întrerupere, ci, mai degrabă, ceva important. El Se uită la omul de pe pat, îi iartă public păcatele și îl vindecă fizic.", "Având aceste informații din Marcu 2 în minte, mai multe adevăruri importante despre Isus, în calitatea Sa de Hristos, devin clare. Primul: când încercăm să ajutăm pe cineva pe care-l iubim să vină la Hristos, putem face acest lucru cu încrederea că El are capacitatea de a ridica povara păcatului și de a ierta. Al doilea: când aducem la Hristos boli fizice, emoționale sau de alte feluri, putem face acest lucru știind că El are puterea de a vindeca și alina. Al treilea: când ne străduim, așa cum au făcut cei patru, să aducem pe alții la Hristos, putem face acest lucru având certitudinea că El vede adevăratele noastre intenții și le va onora în mod corespunzător.", "Aduceți-vă aminte, propovăduirea lui Isus a fost întreruptă de apariția unei găuri în acoperiș. În loc să-i pedepsească sau să-i dea afară pe cei patru care au făcut gaura și L-au întrerupt, scripturile ne spun că Isus „le-a văzut… credința”. Cei care au fost martori la miracol „s-au înspăimântat, și au slăvit pe Dumnezeu, care a dat oamenilor o astfel de putere”.", "Frați și surori, permiteți-mi să închei cu două observații suplimentare. Fie că suntem misionari, persoane care păstoresc, președinte la Societatea de Alinare, episcopi, învățători, părinți, frați sau surori ori prieteni, noi suntem, toți, implicați, în calitate de ucenici sfinți din zilele din urmă, în lucrarea de aducere a altora la Hristos. Astfel, calitățile demonstrate de cei patru prieteni sunt demne de luat în considerare și imitat. Ei sunt curajoși, adaptabili, rezistenți, creativi, plini de speranță, hotărâți, credincioși, optimiști, umili și răbdători.", "Pe lângă acestea, cei patru accentuează importanța spirituală a comuniunii și înfrățirii. Pentru a-și duce prietenul la Hristos, fiecare dintre cei patru trebuie să țină de un colț. Dacă unul îi dă drumul, lucrurile se complică. Dacă doi dintre ei abandonează, sarcina devine efectiv imposibilă. Fiecare dintre noi are un rol în împărăția lui Dumnezeu. Când îndeplinim acel rol și ne facem partea, atunci ținem colțul nostru. Fie că suntem în Argentina sau Vietnam, Accra sau Brisbane, într-o ramură sau într-o episcopie, într-o familie sau cu un coleg misionar, fiecare dintre noi are un colț de ținut. Când facem acest lucru, și dacă îl vom face, Domnul ne binecuvântează pe toți. Așa cum El a văzut credința lor, tot așa El o va vedea și pe a noastră și ne va binecuvânta în calitate de popor.", "În diferite momente, am ținut colțul unui pat și, alteori, eu am fost cel care a fost ținut. O parte a puterii acestei relatări remarcabile despre Isus este faptul că ea ne aduce aminte cât de mult avem nevoie unul de altul, ca frați și surori, pentru a veni la Hristos și a fi transformați.", "Acestea sunt câteva dintre lucrurile pe care eu le-am învățat petrecând timp cu Isus în Marcu 2.", "„Fie ca Dumnezeu să ne dea puterea de [a ne ține colțul], ca noi să nu ne eschivăm, ca noi să nu ne temem, ci să putem fi puternici în credința noastră și hotărâți în munca noastră, pentru a îndeplini scopurile Domnului!”", "Depun mărturie că Isus trăiește, că ne cunoaște și că El are puterea de a vindeca, de a transforma și de a ierta. În numele lui Isus Hristos, amin."]}, {"name": "Să clădim o viață care să reziste dușmanului", "verses": ["De-a lungul anilor, de la acest frumos pupitru de la Centrul de conferințe am primit sfaturi, inspirație, instruire și revelații minunate. Uneori, vorbitorii au folosit comparații asociate domeniilor în care au cunoștințe și experiență pentru a ilustra clar și puternic un principiu al Evangheliei lui Isus Hristos.", "În acest fel, de exemplu, am învățat despre avioane și zboruri în care o minusculă deviere inițială ne poate duce într-un loc departe de destinația noastră inițială. În acest mod, am învățat, de asemenea, din compararea funcției inimii noastre fizice cu schimbarea puternică din inimă necesară pentru a răspunde invitației Domnului de a-L urma.", "De data aceasta, aș dori să adaug, cu umilință, o comparație inspirată dintr-o zonă din domeniul pregătirii mele profesionale. Mă refer la lumea ingineriei construcțiilor civile. De la începutul studiilor mele universitare, am visat la ziua în care urma să îndeplinesc cerințele pentru a putea urma cursul în cadrul căruia aveam să învăț cum să proiectez clădiri și alte structuri care, apoi, puteau fi considerate „antiseismice”.", "În cele din urmă, a sosit ziua primei mele lecții despre acest subiect. Primele cuvinte ale profesorului au fost următoarele: „Sunteți, cu siguranță, nerăbdători să începeți acest curs și să învățați cum să proiectați structuri antiseismice”, la care mulți dintre noi, cu nerăbdare, am dat din cap aprobator. Apoi, profesorul a spus: „Îmi pare rău să vă spun că acest lucru nu este posibil, pentru că nu vă pot învăța cum să proiectați o clădire care să fie «anti» sau care să se opună unui cutremur. Acest lucru nu are sens”, a spus dânsul, „deoarece cutremurele vor avea loc oricum, indiferent că ne place sau nu”.", "Apoi, dânsul a adăugat: „Ce vă pot învăța este cum să proiectați structuri care să reziste unui seism, structuri care să reziste forțelor pe care le creează un cutremur, astfel încât structura să rămână în picioare fără daune majore și, apoi, să poată continua să fie folosită în scopul pentru care a fost concepută”.", "Inginerul face calculele care indică dimensiunile, calitatea și caracteristicile fundației, coloanelor, grinzilor, plăcilor de beton și ale altor elemente structurale care sunt proiectate. Aceste rezultate sunt traduse în planuri și specificații tehnice, care trebuie urmate cu strictețe de constructor pentru ca lucrarea să se materializeze și, astfel, să îndeplinească scopul pentru care a fost proiectată și este construită.", "Deși au trecut peste 40 de ani de la acea primă lecție în domeniul ingineriei rezistenței seismice, îmi amintesc perfect momentul în care am început să dobândesc o înțelegere mai profundă și mai largă despre importanța vitală a prezenței acestui concept în structurile pe care aveam să le proiectez în viitoarea mea viață profesională. Nu numai atât, dar, mai important – ca acesta să fie întotdeauna prezent în edificarea propriei mele vieți și a acelora asupra cărora aș putea exercita o influență pozitivă.", "Cât de binecuvântați suntem să ne încredem în cunoașterea planului salvării creat de Tatăl nostru Ceresc, să avem Evanghelia restaurată a lui Isus Hristos și să ne bizuim pe îndrumarea inspirată a profeților în viață! Toate acestea constituie „planurile” concepute de Divinitate și „specificațiile tehnice” care ne învață în mod clar cum să clădim vieți fericite – vieți care rezistă păcatului, rezistă ispitei, rezistă atacurilor lui Satana, care caută cu disperare să zădărnicească destinul nostru etern de a fi alături de Tatăl nostru Ceresc și familiile noastre preaiubite.", "La începutul slujirii Sale, Salvatorul Însuși „a fost lăsat să fie ispitit de diavol”. Dar Isus a trecut cu succes peste acea mare încercare. Cum I-a fost de folos să aibă o atitudinea anti-Satana sau anti-ispită? Ceea ce L-a făcut pe Isus să iasă triumfător din aceste momente foarte dificile a fost pregătirea Sa spirituală, care I-a permis să fie într-o stare în care să se împotrivească ispitelor dușmanului.", "Care au fost unii dintre factorii care L-au ajutat pe Salvator să fie pregătit pentru acel moment crucial?", "Primul, El postise 40 de zile și 40 de nopți, un post care trebuie să fi fost însoțit de rugăciune constantă. Așadar, deși era slăbit din punct de vedere fizic, spiritul Său era foarte puternic. Deși, din fericire, nu ni se cere să postim o astfel de perioadă – ci doar 24 de ore și doar o dată pe lună – postul ne aduce tărie spirituală și ne pregătește să rezistăm încercărilor acestei vieți.", "Al doilea, în relatarea despre ispitele la care a fost supus Salvatorul, vedem că El i-a răspuns întotdeauna lui Satana având scripturi în minte, citându-le și punându-le în practică la momentul potrivit.", "Când Satana L-a ispitit să transforme pietre în pâine, astfel încât să-Și poată potoli foamea după postul Său îndelungat, Domnul i-a spus: „Este scris: «Omul nu trăiește numai cu pâine, ci cu orice cuvânt care iese din gura lui Dumnezeu»”. Apoi, când Domnul Se afla pe streașina templului, diavolul a încercat să-L ispitească pentru a-Și arăta puterea, la care Domnul a răspuns cu autoritate: „De asemenea este scris… «Să nu ispitești pe Domnul, Dumnezeul tău»”. Și, la cea de-a treia încercare a lui Satana, Domnul a răspuns: „Este scris: «Domnului, Dumnezeului tău să te închini și numai Lui să-I slujești»”.", "Evenimentul reprezentat de un cutremur își lasă amprenta chiar și asupra structurilor care au fost proiectate și construite corect – astfel de consecințe ar putea fi unele crăpături, piese de mobilier sau tavane căzute și ferestre sparte. Dar acest edificiu bine proiectat și bine clădit își va îndeplini scopul de a-și proteja locuitorii și, cu unele reparații, va ajunge la starea inițială.", "În mod asemănător, loviturile dușmanului pot provoca, de asemenea, „crăpături” sau unele pagube parțiale în viața noastră, în pofida eforturilor noastre de a ne clădi viața potrivit planului divin perfect. Aceste „crăpături” se pot manifesta prin sentimente de tristețe sau remușcare pentru că am făcut unele greșeli și pentru că nu am făcut totul perfect sau pentru că simțim că nu suntem atât de buni precum dorim să fim.", "Dar ceea ce este cu adevărat relevant este faptul că, pentru că am urmat planurile și specificațiile desemnate de Divinitate, adică Evanghelia lui Isus Hristos, încă stăm în picioare. Structura vieții noastre nu a fost demolată din cauza eforturilor dușmanului sau a situațiilor dificile pe care a trebuit să le înfruntăm; ci suntem pregătiți să mergem înainte.", "Bucuria promisă în scripturi ca scop al existenței noastre nu trebuie înțeleasă ca însemnând că nu vom avea dificultăți sau tristeți, că nu vom avea „crăpături” drept consecințe ale ispitelor, adversității sau încercărilor propriu-zise ale vieții noastre pe pământ.", "Această bucurie are legătură cu perspectiva lui Nefi asupra vieții când a spus: „Văzând multe suferințe în cursul zilelor mele, totuși, fiind foarte plăcut Domnului în toate zilele mele”. În toate zilele lui! Chiar și în zilele în care Nefi a suferit din cauza lipsei de înțelegere și respingerii din partea propriilor frați, chiar și atunci când l-au legat pe corabie, chiar și în ziua în care tatăl său, Lehi, a murit, chiar și atunci când Laman și Lemuel au devenit dușmani de moarte ai poporului său. Chiar și în acele zile dificile, Nefi s-a simțit foarte plăcut Domnului.", "Putem avea parte de liniștea de a ști că Domnul nu va permite niciodată să fim ispitiți mai mult decât putem rezista. Alma ne invită să „[veghem] și să [ne rugăm] fără răgaz pentru ca să nu [fim] ademeniți mai presus decât ceea ce [noi putem] duce și astfel să [fim] conduși de către Spiritul Sfânt, devenind umili, blânzi, supuși, răbdători, plini de dragoste și de îndurare”.", "Același lucru poate fi pus în practică în cazul încercărilor vieții. Amon ne aduce aminte de cuvintele Domnului: „Duceți-vă… și suportați cu răbdare suferințele voastre, iar Eu vă voi da vouă izbândă”.", "Domnul ne oferă întotdeauna ajutor când ne confruntăm cu adversitate, ispită, neînțelegere, infirmități și chiar moarte. El a spus: „Și acum, adevărat vă spun vouă, și ceea ce spun unuia este pentru toți, îndrăzniți copii mici; pentru că Eu sunt în mijlocul vostru și nu v-am abandonat”. El nu ne va abandona niciodată!", "Mă rog ca noi să putem continua să ne clădim viața urmând planurile și specificațiile tehnice ale planului divin întocmit de Tatăl nostru și realizat prin intermediul Salvatorului nostru, Isus Hristos. Astfel, datorită harului care ajunge în viața noastră prin ispășirea Salvatorului nostru, vom reuși să clădim o viață care să reziste păcatului, să reziste ispitei și să fie întărită să îndure momentele triste, dificile din viața noastră. Și, mai mult, vom fi în situația de a avea acces la toate binecuvântările promise prin dragostea Tatălui nostru și a Salvatorului nostru. În numele lui Isus Hristos, amin."]}, {"name": "Principiul doctrinar al apartenenței", "verses": ["Doresc să vorbesc despre ceea ce eu numesc principiul doctrinar al apartenenței în Biserica lui Isus Hristos a Sfinților din Zilele din Urmă. Acest principiu doctrinar are trei părți: 1) rolul apartenenței în adunarea poporului de legământ al Domnului, 2) importanța slujirii și a sacrificiului în apartenență și 3) rolul central al lui Isus Hristos în apartenență.", "La începuturile sale, Biserica lui Isus Hristos a Sfinților din Zilele din Urmă era formată, în cea mai mare parte, din sfinți nord-americani și nord-europeni și o mână de americani indigeni, americani africani și polinezieni. Acum, după opt ani de la sărbătorirea a 200 de ani de la întemeiere, Biserica a crescut considerabil din punct de vedere numeric și al diversității în America de Nord și chiar mai mult în restul lumii.", "Pentru că ritmul demult profețitei adunări în ultimele zile a poporului de legământ al Domnului crește, Biserica va fi, cu adevărat, formată din membri din fiecare națiune, neam, limbă și popor. Aceasta nu este o diversitate calculată sau forțată, ci un fenomen care are loc în mod natural, la care ne așteptăm, înțelegând că năvodul Evangheliei adună oameni din fiecare națiune și fiecare popor.", "Cât de binecuvântați suntem să vedem ziua în care Sionul este întemeiat simultan pe fiecare continent și chiar în vecinătatea noastră. Așa cum a spus profetul Joseph Smith, poporul lui Dumnezeu din fiecare epocă a așteptat cu nerăbdare și bucurie această zi și „noi suntem cei favorizați pe care Dumnezeu i-a ales pentru a aduce slava zilei din urmă”.", "Pentru că ni s-a dat acest privilegiu, noi nu putem permite rasismului, prejudecăților tribale sau altor motive de dezbinare să existe în Biserica din zilele din urmă a lui Hristos. Domnul ne poruncește: „Fiți [una]; și dacă nu sunteți [una], nu sunteți ai Mei”. Trebuie să fim sârguincioși în smulgerea rădăcinilor prejudecății și discriminării din Biserică, din căminele noastre și, înainte de toate, din inimile noastre. Pe măsură ce populația din Biserica noastră devine tot mai diversă, salutul nostru de bun-venit trebuie să devină tot mai spontan și mai călduros. Avem nevoie unul de celălalt.", "În prima epistolă către corinteni, Pavel declară că toți cei care sunt botezați în Biserică sunt una în trupul lui Hristos.", "„Căci, după cum trupul este unul și are multe mădulare, și după cum toate mădularele trupului, măcar că sunt mai multe, sunt un singur trup, tot așa este și Hristos.", "Noi toţi, în adevăr, am fost botezaţi de un singur Duh, ca să alcătuim un singur trup, fie iudei, fie greci, fie robi, fie slobozi; şi toţi am fost adăpaţi dintr-un singur Duh…", "pentru ca să nu fie nicio dezbinare în trup: ci mădularele să îngrijească deopotrivă unele de altele.", "Și dacă suferă un mădular, toate mădularele suferă împreună cu el; dacă este prețuit un mădular, toate mădularele se bucură împreună cu el”.", "Sentimentul de apartenență este important pentru buna noastră stare fizică, mintală și spirituală. Totuși, este foarte posibil ca, uneori, fiecare dintre noi să simtă că nu acela este locul nostru. În momentele de descurajare, putem simți că nu ne vom ridica niciodată la înălțimea standardelor Domnului sau așteptărilor altora. Fără să ne dăm seama, am putea avea așteptări, din partea altora – sau chiar a noastră – care nu sunt așteptările Domnului. Am putea transmite, în moduri subtile, că valoarea sufletului depinde de anumite realizări sau chemări, dar acestea nu sunt etalonul pentru stabilirea valorii noastre în ochii Domnului. „Domnul Se uită la inimă.” Lui îi pasă de dorințele și năzuințele noastre și de ceea ce devenim.", "Sora Jodi King a scris despre experiența trăită în ultimii ani.", "„Nu avusesem niciodată, la biserică, sentimentul că nu aparțin acelui loc, până când soțul meu, Cameron, și cu mine nu am început să ne luptăm cu infertilitatea. Copiii și familiile care, de obicei, îmi aduceau bucurie când îi vedeam la biserică au început să-mi provoace mâhnire și durere.", "Mă simțeam fără rost fără un copil în brațe sau o pungă cu scutece în mână…", "Cea mai grea duminică a fost prima petrecută într-o episcopie nouă. Pentru că nu aveam copii, am fost întrebați dacă eram proaspăt căsătoriți și când planificam să ne formăm o familie. Devenisem foarte bună la a răspunde acestor întrebări fără a le lăsa să mă afecteze – știam că nu erau spuse pentru a ne răni.", "Totuși, în acea duminică, a fost deosebit de dureros să răspund acelor întrebări. Tocmai aflasem, după ce avusesem o speranță, că nu eram – încă o dată – însărcinată.", "Am început adunarea de împărtășanie simțind că nu mai era nicio speranță pentru mine și mi-a fost greu să răspund la acele întrebări tipice pentru «a face cunoștință»…", "Dar ce mi-a frânt, cu adevărat, inima a fost Școala de duminica. Lecția – menită să discute despre rolul divin al mamelor – și-a schimbat brusc direcția și a devenit o sesiune despre frustrările provocate de calitatea de mamă. Inima mi s-a frânt și lacrimile mi-au curs în tăcere pe obraji în timp ce auzeam femeile plângându-se de o binecuvântare pentru care eu aș fi dat orice.", "Am ieșit în fugă din biserică. Întâi, nu am vrut să mă mai întorc. Nu voiam să trăiesc din nou acel sentiment de izolare. Dar, în acea seară, după ce am discutat cu soțul meu, noi am știut că vom continua să ne ducem la biserică, nu numai pentru că așa ne-a cerut Domnul, ci și pentru că amândoi știam că bucuria pe care ne-o aduc reînnoirea legămintelor și faptul că simțeam Spiritul la biserică întrecea tristețea pe care o simțisem în acea zi…", "În Biserică, sunt membri văduvi, divorțați și necăsătoriți; cei cu membri ai familiei care s-au îndepărtat de Evanghelie; persoane cu boli cronice sau probleme financiare; membri care sunt atrași de persoane de același sex; membri care se străduiesc să biruiască dependența sau îndoielile; recent convertiți; nou veniți în congregații; părinți ai căror copii nu mai locuiesc cu ei; și lista continuă.", "Salvatorul ne invită să venim la El – oricare ar fi circumstanțele noastre. Venim la biserică să ne reînnoim legămintele, să ne mărim credința, să găsim pace și să facem ceea ce El a făcut perfect în timpul vieții Sale – să slujim altora care simt că nu aparțin.”", "Pavel a explicat că Biserica și oficianții ei este dată și sunt dați de Dumnezeu „pentru desăvârșirea sfinților, în vederea lucrării de slujire, pentru zidirea trupului lui Hristos,", "până vom ajunge toți la unirea credinței și a cunoștinței Fiului lui Dumnezeu, la starea de om mare, la înălțimea staturii plinătății lui Hristos”.", "Este o ironie tristă că, atunci când cineva simte că nu atinge idealul sub toate aspectele vieții, trage concluzia că nu aparține tocmai de organizația dată de Dumnezeu pentru a ne ajuta să progresăm spre ideal.", "Să lăsăm judecata în mâinile Domnului și a celor pe care El i-a împuternicit și să ne mulțumim să ne iubim și să ne tratăm unul pe altul cât mai bine putem! Fie ca noi să-L rugăm să ne arate calea, zi de zi, pentru „[a-i aduce] aici pe cei săraci, ciungi, orbi și șchiopi” – adică pe toți – la marea cină a Domnului!", "A doua fațetă a principiului doctrinar al apartenenței se referă la contribuția noastră. Deși noi ne gândim rar la aceasta, o mare parte din sentimentul nostru de apartenență derivă din slujirea noastră și sacrificiile pe care le facem pentru alții și pentru Domnul. Concentrarea excesivă asupra nevoilor personale sau confortului nostru poate îndepărta acel sentiment de apartenență.", "Noi ne străduim să urmăm principiul doctrinar al Salvatorului:", "„Oricare va vrea să fie mare între voi, să fie slujitorul vostru…", "Căci Fiul omului n-a venit să I se slujească, ci El să slujească și să-Și dea viața răscumpărare pentru mulți”.", "Avem parte de apartenență nu atunci când așteptăm ca ea să vină, ci când acționăm și ne ajutăm unul pe altul.", "Astăzi, din nefericire, a te consacra unei cauze sau a sacrifica orice pentru oricine altcineva devine o deviere de la norma socială predominantă. Într-un articol pentru Deseret Magazine de anul trecut, autorul Rod Dreher a relatat o conversație cu o tânără mamă din Budapesta:", "„Mă aflu într-un tramvai în Budapesta împreună cu… o prietenă având puțin peste 30 de ani – să-i spunem Kristina – în drum spre o femeie [creștină] în vârstă pe care urmează să o intervievăm și care, împreună cu soțul ei decedat, a rezistat persecuției statului comunist. În timp ce tramvaiul ne zgâlțâie de-a lungul străzilor orașului, Kristina vorbește despre cât de greu este să fie onestă cu prietenele de vârsta ei când vorbește despre dificultățile cu care se confruntă ca soție și mamă a unor copii mici.", "Dificultățile Kristinei sunt total obișnuite în cazul unei femei tinere care învață cum să fie mamă și soție – totuși atitudinea predominantă printre cei din generația ei este că dificultățile vieții sunt o amenințare pentru buna stare a cuiva și trebuie să fie refuzate. Se ceartă ea și soțul ei câteodată? Atunci, ea trebuie să-l părăsească, spun ele. O supără copiii ei? Atunci, ea trebuie să-i trimită la grădiniță.", "Pe Kristina o îngrijorează că prietenele ei nu înțeleg că încercările și chiar suferința sunt o parte normală a vieții – și poate chiar o parte a unei vieți bune – dacă acea suferință ne învață cum să fim răbdători, buni și iubitori…", "Christian Smith, un sociolog specializat în sociologie religioasă din cadrul Universității Notre Dame, a constatat, în cadrul unui studiu la care au participat adulți [în vârstă] de 18 până la 23 de ani, că majoritatea acestora cred că societatea nu este nimic mai mult decât «o serie de persoane independente al căror singur scop este să se bucure de viață»”.", "Potrivit acestei filosofii, orice este considerat de cineva dificil „este o formă de opresiune”.", "La polul opus, strămoșii noștri pionieri au dezvoltat un profund sentiment de apartenență, unitate și speranță în Hristos prin sacrificiile pe care le-au făcut pentru a sluji în misiuni, a clădi temple, a renunța la căminele lor confortabile când au fost amenințați și a o lua de la capăt și prin a-și consacra viața și mijloacele, printr-o multitudine de alte moduri, cauzei Sionului. Ei erau pregătiți să-și sacrifice chiar și viața dacă era necesar. Noi, toți, suntem beneficiarii rezistenței lor. La fel se întâmplă în cazul multora din zilele noastre, care poate au pierdut legătura cu familia și prietenii, au renunțat la locuri de muncă bune sau au fost victime ale discriminării sau abuzului ca urmare a faptului că au fost botezați. Răsplata lor este, totuși, un puternic sentiment de apartenență la poporul de legământ. Orice sacrificiu pe care îl facem pentru cauza Domnului ajută la confirmarea locului nostru alături de El, Cel care Și-a dat viața ca răscumpărare pentru mulți.", "Ultimul și cel mai important element al principiului doctrinar al apartenenței este rolul central al lui Isus Hristos. Noi nu ne alăturăm Bisericii doar pentru a ne înfrăți, oricât de importantă ar fi înfrățirea. Ne alăturăm ei pentru mântuirea prin dragostea și harul lui Isus Hristos. Ne alăturăm pentru a ne asigura rânduielile necesare salvării și exaltării pentru noi și cei pe care îi iubim de ambele părți ale vălului. Ne alăturăm pentru a participa la un proiect măreț pentru întemeierea Sionului ca pregătire pentru întoarcerea Domnului.", "Biserica este custodele legămintelor salvării și exaltării pe care Dumnezeu ni le oferă prin rânduielile preoției sfinte. Doar prin ținerea acestor legăminte putem obține cel mai înalt și profund sentiment de apartenență. Președintele Russell M. Nelson a scris recent:", "„Odată ce dumneavoastră și cu mine am făcut un legământ cu Dumnezeu, relația noastră cu El devine mult mai apropiată decât înainte de legământul nostru. Acum suntem legați împreună. Datorită legământului nostru cu Dumnezeu, El nu va obosi niciodată în eforturile Sale de a ne ajuta și nu Își va epuiza niciodată răbdarea Sa plină de milă față de noi. Fiecare dintre noi are un loc special în inima lui Dumnezeu…", "Isus Hristos este garantul acestor legăminte (vedeți Evrei 7:22; 8:6)”.", "Dacă ne vom aminti acest lucru, speranțele înalte ale Domnului ne vor inspira, nu descuraja.", "Putem simți bucurie pe măsură ce căutăm, individual și în comunitate, să ajungem „la înălțimea staturii plinătății lui Hristos”. În pofida dezamăgirilor și piedicilor de pe cale, această viață este o călătorie măreață. Ne ridicăm și încurajăm unul pe altul în a urma cărarea care duce în sus, știind că indiferent de zbuciumul și indiferent de întârzierile în împlinirea binecuvântărilor promise, noi putem „[îndrăzni], [căci Isus a] biruit lumea” și noi suntem cu El. Să fim una cu Tatăl, cu Fiul și cu Spiritul Sfânt este, fără îndoială, nivelul suprem în ce privește apartenența.", "Astfel, principiul doctrinar al apartenenței se rezumă în felul următor – fiecare dintre noi poate afirma: Isus Hristos a murit pentru mine; m-a considerat demn de sângele Său. El mă iubește și îmi poate schimba total viața. Pe măsură ce mă pocăiesc, harul Său mă va transforma. Eu sunt una cu El în legământul Evangheliei; apartenența mea este la Biserica și împărăția Sa; și apartenența mea este la cauza Sa, de a aduce mântuirea tuturor copiilor lui Dumnezeu.", "Depun mărturie despre această apartenență a dumneavoastră, în numele lui Isus Hristos, amin."]}, {"name": "Administrația noastră pe pământ", "verses": ["Recent, în timp ce vizitam țara noastră natală, Franța, soția mea și cu mine am avut plăcerea de a-i lua pe câțiva dintre nepoții noștri să explorăm o grădină magnifică aflată în micul oraș Giverny. Ne-a făcut plăcere să ne plimbăm de-a lungul cărărilor ei pentru a admira frumoasele straturi de flori, nuferii eleganți și lumina care se juca pe iazuri.", "Acest loc minunat este rezultatul pasiunii creative a unui singur om: minunatul pictor Claude Monet, care, timp de 40 de ani, și-a modelat și cultivat grădina pentru a o transforma în atelierul său de pictură. Monet s-a cufundat în splendoarea naturii; apoi, cu pensula sa, a transmis impresiile pe care le simțea prin tușe de culoare și lumină. De-a lungul anilor, el a creat o colecție extraordinară de sute de picturi inspirate direct din grădina sa.", "Water Lilies and Japanese Bridge, 1899, de Claude Monet", "Frați și surori, interacțiunile noastre cu frumusețile naturii din jurul nostru pot produce unele dintre cele mai inspirate și încântătoare experiențe din viață. Sentimentele pe care le simțim aprind în noi un sentiment profund de recunoștință față de Tatăl nostru Ceresc și de Fiul Său, Isus Hristos, care au creat acest pământ magnific – cu munții și râurile sale, cu plantele și animalele sale – și față de primii noștri părinți, Adam și Eva.", "Lucrarea de creare nu este un scop în sine. Ea este o parte integrantă a planului lui Dumnezeu pentru copiii Săi. Scopul ei este de a oferi cadrul în care bărbații și femeile să poată fi puși la încercare, să-și exercite libertatea de a alege, să găsească bucurie, să învețe și să progreseze, astfel încât, într-o bună zi, să se poată întoarce în prezența Creatorului lor și să moștenească viața eternă.", "Aceste creații minunate au fost pregătite în întregime pentru beneficiul nostru și sunt dovada vie a dragostei pe care Creatorul o are pentru copiii Săi. Domnul a declarat: „Da, toate lucrurile care vin din pământ… sunt făcute pentru beneficiul și folosința omului, atât pentru a place ochiului, cât și pentru a înveseli inima”.", "Totuși, darul divin al creării nu vine fără îndatoriri și responsabilități. Aceste îndatoriri sunt descrise cel mai bine prin conceptul de administrație. În termeni evanghelici, cuvântul administrație indică responsabilitatea spirituală sau temporală sacră de a avea grijă de ceva ce-I aparține lui Dumnezeu, pentru care suntem răspunzători.", "Așa cum suntem învățați în scripturile sfinte, administrația noastră pe pământ include principiile care urmează.", "Primul principiu: întregul pământ, inclusiv toată viața de pe el, Îi aparține lui Dumnezeu.", "Creatorul ne-a dat în grijă resursele pământului și toate formele de viață, dar El este singurul Căruia Îi aparțin în întregime. El a spus: „Eu, Domnul, am întins cerurile și am construit pământul, cu adevărat lucrare a mâinii Mele; și toate lucrurile care sunt în ele sunt ale Mele”. Tot ce este pe pământ Îi aparține lui Dumnezeu, inclusiv familiile noastre, trupurile noastre fizice și chiar viețile noastre.", "Al doilea principiu: în calitate de administratori ai creațiilor lui Dumnezeu, avem datoria de a le cinsti și de a avea grijă de ele.", "În calitate de copii ai lui Dumnezeu, am primit responsabilitatea de a fi administratori, îngrijitori și apărători ai creațiilor Sale divine. Domnul a spus că El l-a făcut „pe fiecare om responsabil, [chiar] un administrator al binecuvântărilor pământești, pe care le-am făcut și le-am pregătit pentru aceia pe care i-am creat”.", "Tatăl Ceresc ne permite să folosim resursele pământești după propria voință. Dar, libertatea noastră de a alege nu trebuie interpretată ca fiind o licență de a folosi sau consuma bogățiile acestei lumi fără înțelepciune sau reținere. Domnul a avertizat: „Și Dumnezeu este mulțumit pentru că a dat toate aceste lucruri omului; pentru că ele au fost făcute pentru a fi folosite în acest scop, cu judecată, nu în exces și nici prin forță”.", "Președintele Russell M. Nelson a spus odată: „În calitate de beneficiari ai creării divine, ce trebuie să facem? Trebuie să avem grijă de pământ, să fim administratori înțelepți ai acestuia și să-l protejăm pentru generațiile viitoare”.", "Pe lângă faptul de a fi, pur și simplu, o necesitate științifică sau politică, grija față de pământ și de mediul nostru natural este o responsabilitate sacră care ne-a fost încredințată de Dumnezeu, care ar trebui să ne umple cu un sentiment profund de îndatorire și de umilință. Este, de asemenea, o componentă integrantă a calității noastre de ucenici. Cum Îi putem cinsti și iubi pe Tatăl Ceresc și Isus Hristos fără să cinstim și să iubim creațiile Lor?", "Sunt multe lucruri pe care le putem face – colectiv și individual – pentru a fi administratori buni. Având în vedere circumstanțele noastre individuale, fiecare dintre noi poate folosi resursele generoase ale pământului cu mai multă pioșenie și mai multă prudență. Putem să susținem eforturile comunității de a avea grijă de pământ. Putem să adoptăm stiluri de viață și comportamente personale care respectă creațiile lui Dumnezeu și să ne facem propriile spații de locuit mai ordonate, mai frumoase și să ne inspire mai mult.", "Administrația noastră în ceea ce privește creațiile lui Dumnezeu include, de asemenea, la apogeu, datoria sacră de a iubi, de a respecta și de a avea grijă de toți oamenii cu care împărțim pământul. Ei sunt fii și fiice ai lui Dumnezeu, surorile noastre și frații noștri, iar fericirea lor eternă este însuși scopul lucrării de creare.", "Autorul Antoine de Saint-Exupéry a relatat că, într-o zi, în timp ce călătorea cu un tren, s-a trezit stând în mijlocul unui grup de refugiați. Profund impresionat de deznădejdea pe care a văzut-o pe chipul unui copilaș, el a exclamat: „Când, prin mutație, apare un trandafir nou într-o grădină, toți grădinarii se bucură. Ei izolează trandafirul, îl îngrijesc, îl hrănesc. Însă nu există niciun grădinar pentru oameni”.", "Frații mei și surorile mele, nu ar trebui noi să fim grădinari pentru semenii noștri, bărbați și femei? Nu suntem noi păzitorul fratelui nostru? Isus ne-a poruncit să ne iubim aproapele ca pe noi înșine. Din gura Sa, cuvântul aproape nu înseamnă doar apropierea geografică; implică apropierea inimii. Îi include pe toți locuitorii acestei planete – fie că locuiesc lângă noi, fie că locuiesc într-o țară îndepărtată, indiferent de originile, trecutul sau circumstanțele lor.", "În calitate de ucenici ai lui Hristos, avem datoria solemnă de a lucra neobosit pentru pace și armonie între toate națiunile pământului. Trebuie să facem tot ce putem pentru a-i proteja, a-i consola și alina pe cei slabi, nevoiași și pe toți cei care suferă sau sunt oprimați. Mai presus de toate, cel mai mare dar de dragoste pe care îl putem oferi semenilor noștri este acela de a le împărtăși bucuria Evangheliei și de a-i invita să vină la Salvatorul lor prin legăminte și rânduieli sacre.", "Al treilea principiu: suntem invitați să luăm parte la lucrarea de creare.", "Procesul divin de creare nu este încă finalizat. În fiecare zi, creațiile lui Dumnezeu continuă să crească, să se extindă și să se înmulțească. Cel mai minunat lucru este că Tatăl nostru Ceresc ne oferă invitația de a lua parte la lucrarea Sa de creare.", "Participăm la lucrarea de creare ori de câte ori cultivăm pământul sau adăugăm propriile construcții în această lume – atât timp cât dăm dovadă de respect față de creațiile lui Dumnezeu. Contribuțiile noastre pot fi exprimate prin crearea de lucrări de artă, arhitectură, muzică, literatură și cultură, care ne înfrumusețează planeta, ne înviorează simțurile și ne luminează viața. Contribuim, de asemenea, prin descoperiri științifice și medicale care protejează pământul și viața de pe el. Președintele Thomas S. Monson a rezumat acest concept cu următoarele cuvinte frumoase: „Dumnezeu a lăsat lumea neterminată pentru ca omul să-și lucreze îndemânarea… pentru ca omul să cunoască bucuriile și gloriile creării”.", "În pilda lui Isus despre talanți, când stăpânul s-a întors din călătoria sa, el i-a lăudat și răsplătit pe cei doi robi care și-au înmulțit și folosit talanții. În schimb, pe robul care și-a ascuns în pământ singurul talant l-a numit „netrebnic” și a luat de la el și ceea ce avea.", "În mod asemănător, rolul nostru de administratori ai creațiilor pământești nu este doar de a le conserva sau proteja. Domnul Se așteaptă ca noi să lucrăm cu sârguință, așa cum suntem inspirați de Spiritul Său Sfânt, pentru a crește, spori și îmbunătăți resursele pe care El ni le-a încredințat – nu doar pentru beneficiul nostru, ci și pentru a-i binecuvânta pe alții.", "Dintre toate realizările omului, niciuna nu poate egala experiența de a deveni co-creatori alături de Dumnezeu dând viață sau ajutând un copil să învețe, să crească și să prospere – fie în calitate de părinți, învățători sau conducători, fie în orice alt rol. Nu există administrație mai sacră, mai satisfăcătoare și, de asemenea, mai solicitantă decât aceea de a fi parteneri cu Creatorul nostru în a asigura trupuri fizice copiilor Săi de spirit și, apoi, de a-i ajuta să-și atingă potențialul divin.", "Responsabilitatea creării ca parteneri este un memento constant al faptului că viața și trupul fiecărei persoane sunt sacre, că ele nu aparțin altcuiva decât lui Dumnezeu și că El ne-a făcut protectori pentru a le respecta, a le proteja și avea grijă de ele. Poruncile lui Dumnezeu, care guvernează puterile de procreare și întemeierea de familii eterne, ne îndrumă în această administrație sfântă, care este atât de importantă în planul Său.", "Frații mei și surorile mele, trebuie să recunoaștem că totul este spiritual pentru Domnul – inclusiv cele mai temporale aspecte ale vieții noastre. Depun mărturie că mari binecuvântări spirituale sunt promise celor care iubesc pământul și au grijă de el și-i iubesc și au grijă de semenii lor, bărbați și femei. Pe măsură ce rămâneți credincioși în această administrație sacră și vă cinstiți legămintele eterne, veți crește în cunoașterea lui Dumnezeu și a Fiului Său, Isus Hristos, și veți simți dragostea și influența Lor mai din plin în viața dumneavoastră. Toate acestea vă vor pregăti să locuiți în prezența Lor și să primiți mai multă putere de creare în viața care va veni.", "La sfârșitul acestei existențe muritoare, Învățătorul ne va cere să dăm socoteală pentru administrația noastră sacră, inclusiv despre modul în care am avut grijă de creațiile Sale. Mă rog ca noi să auzim cuvintele Sale pline de dragoste șoptite către inima noastră: „Bine, rob bun și credincios; ai fost credincios în puține lucruri, te voi pune peste multe lucruri; intră în bucuria stăpânului tău”. În numele lui Isus Hristos, amin."]}, {"name": "Din toată inima", "verses": ["Uneori, este util să știi la ce să te aștepți.", "Aproape de sfârșitul slujirii Sale, Isus le-a spus apostolilor Săi că aveau să vină vremuri grele. Dar, de asemenea, El a spus: „Vedeți să nu vă înspăimântați”. Da, El avea să plece, dar nu avea să-i lase singuri. El avea să-Și trimită Spiritul pentru a-i ajuta să-și aducă aminte, să stea neclintiți și să găsească pace. Salvatorul Își îndeplinește promisiunea de a fi alături de noi, ucenicii Săi, dar noi trebuie să privim continuu către El pentru a ne ajuta să recunoaștem prezența Sa și să ne bucurăm de ea.", "Ucenicii lui Hristos s-au confruntat întotdeauna cu vremuri grele.", "Un prieten drag mie mi-a trimis un articol vechi din Nebraska Advertiser, un ziar din zona Vestul Mijlociu a Statelor Unite, datat 9 iulie 1857. În acesta am citit: „Devreme, în această dimineață, o companie de mormoni a trecut pe aici în călătoria lor spre Salt Lake. Femei (cu siguranță nu foarte delicate) trăgând cărucioare precum fiarele, una [dintre femei] s-a rostogolit în acest noroi negru, ceea ce a cauzat o mică oprire a procesiunii, copilașii înaintau cu greu, cu îmbrăcămintea lor străină [ciudată], părând a fi la fel de hotărâți ca mamele lor”.", "M-am gândit mult la această femeie plină de noroi. De ce trăgea singură? Era ea o mamă singură? Ce i-a dat tăria interioară, curajul, perseverența de a face o călătorie atât de chinuitoare prin noroi, trăgându-și toate bunurile într-un cărucior către un cămin din pustiul necunoscut – uneori fiind batjocorită de cei care o vedeau?", "Președintele Joseph F. Smith a vorbit despre tăria interioară a acestor femei pioniere, spunând: „Ați putea să întoarceți vreuna dintre aceste femei de la convingerile lor privind Biserica lui Isus Hristos a Sfinților din Zilele din Urmă? Ați putea să le întunecați mintea cu privire la misiunea profetului Joseph Smith? Ați putea să le orbiți cu privire la misiunea divină a lui Isus Hristos, Fiul lui Dumnezeu? Nu, niciodată în această lume nu ați putea să o faceți. De ce? Pentru că ele știau toate acestea. Dumnezeu le-a revelat lor și ele au înțeles și nicio putere de pe pământ nu le putea întoarce de la ceea ce ele știau că era acel adevăr”.", "Frați și surori, a fi astfel de bărbați și femei este chemarea zilelor noastre – ucenici care sapă adânc pentru a găsi tăria de a continua să tragă când sunt chemați să meargă prin pustiu, ucenici cu convingeri care ne-au fost revelate de Dumnezeu, ucenici ai lui Isus care sunt bucuroși și din toată inima în călătoria noastră personală a uceniciei. În calitate de ucenici ai lui Isus Hristos, noi credem și putem progresa în trei adevăruri importante.", "Când credința, familia sau viitorul dumneavoastră sunt puse la încercare – când vă întrebați de ce este viața atât de grea când faceți tot ce puteți pentru a trăi potrivit Evangheliei – aduceți-vă aminte că Domnul ne-a spus să ne așteptăm la necazuri. Necazurile fac parte din plan și nu înseamnă că ați fost abandonați; ele fac parte din ceea ce înseamnă să fim ai Săi. La urma urmei, El a fost un „om al durerii și obișnuit cu suferința”.", "Învăț că Tatăl Ceresc este mai interesat de progresul meu în calitate de ucenică a lui Isus Hristos decât este de alinarea mea. Poate că nu-mi doresc întotdeauna să fie așa – dar așa este!", "Faptul de a trăi o viață comodă nu aduce putere. Puterea de care avem nevoie pentru a rezista necazurilor din zilele noastre este puterea Domnului iar puterea Sa se revarsă prin legămintele pe care le-am făcut cu El. Să ne bizuim pe credința noastră când ne confruntăm cu vânturi puternice – să ne străduim sincer în fiecare zi să facem ceea ce am făcut legământ cu Salvatorul că vom face – chiar, și mai ales, când suntem obosiți, îngrijorați și ne confruntăm cu întrebări și probleme tulburătoare – înseamnă să primim treptat lumina Sa, tăria Sa, dragostea Sa, Spiritul Său, pacea Sa.", "Motivul pentru care mergem pe cărarea legămintelor este de a ne apropia de Salvator. El este ținta, nu progresul nostru perfect. Nu este o cursă și nu trebuie să ne comparăm călătoria cu a altora. Chiar și atunci când ne poticnim, El este acolo.", "În calitate de ucenici ai lui Isus Hristos, înțelegem despre credința în El că necesită acțiune – mai ales în vremuri grele.", "Cu mulți ani în urmă, părinții mei au hotărât să schimbe mocheta în casă. Cu o seară înainte de sosirea noii mochete, mama i-a rugat pe frații mei să scoată mobilierul și să smulgă mocheta din dormitor pentru ca noua mochetă să poată fi pusă. Sora mea, Emily, pe atunci în vârstă de șapte ani, dormea deja. Așadar, în timp ce ea dormea, ei au scos în liniște tot mobilierul din camera ei, cu excepția patului, și, apoi, au smuls mocheta. Ei bine, așa cum fac uneori frații mai mari, ei s-au hotărât să facă o farsă. Au scos restul bunurilor ei din dulap și de pe pereți, lăsând camera goală. Apoi, au scris un bilețel și l-au lipit pe perete: „Dragă Emily, ne-am mutat. Îți vom scrie peste câteva zile și îți vom spune unde ne aflăm. Cu drag, familia ta”.", "În dimineața următoare, când Emily nu a venit să ia micul dejun, frații mei s-au dus după ea – era tristă și singură în spatele unei uși închise. Emily a reflectat mai târziu la această experiență: „Am fost devastată. Dar ce s-ar fi întâmplat dacă aș fi deschis pur și simplu ușa? Ce aș fi auzit? Ce aș fi mirosit? Aș fi știut că nu eram singură. Aș fi știut că eram cu adevărat iubită. Nici măcar nu mi-a trecut prin cap să fac ceva în legătură cu situația mea. Pur și simplu am renunțat și am rămas în dulapul meu plângând. Și, totuși, dacă doar aș fi deschis ușa”.", "Sora mea a făcut o presupunere bazându-se pe ceea ce a văzut, dar nu a fost o reflectare a felului în care erau, de fapt, lucrurile. Nu este interesant că noi, asemenea lui Emily, putem fi atât de împovărați de tristețe, durere, descurajare, îngrijorare, singurătate, mânie sau frustrare, încât nici măcar nu ne dă prin minte să facem ceva, să deschidem ușa, să acționăm cu credință în Isus Hristos?", "Scripturile sunt pline de exemple de bărbați și femei, ucenici ai lui Hristos care, când s-au confruntat cu imposibilul, pur și simplu au acționat – care s-au ridicat cu credință și au mers.", "Leproșilor care au căutat vindecare, Hristos le-a spus: „Duceți-vă și arătați-vă preoților! Și pe când se duceau, au fost curățiți”.", "Ei s-au dus să se arate preoților ca și cum fuseseră deja vindecați și, în procesul de a acționa, au fost.", "Doresc, de asemenea, să spun că, dacă gândul de a acționa în mijlocul durerii dumneavoastră pare imposibil, vă rog să acționați pentru a cere ajutor – unui prieten, unui membru al familiei, unui conducător al Bisericii, unui specialist. Acesta poate fi un prim pas spre speranță.", "Când vin vremuri grele, încerc să-mi aduc aminte că am ales să-L urmez pe Hristos înainte de a veni pe pământ și că încercările privind credința, sănătatea și îndurarea mea fac toate parte din motivul pentru care sunt aici. Și, cu siguranță, nu ar trebui să mă gândesc niciodată că încercarea de astăzi pune sub semnul întrebării dragostea lui Dumnezeu pentru mine sau că ar transforma credința mea în El în îndoială. Încercările nu înseamnă că planul eșuează; ele fac parte din planul menit să mă ajute să-L caut pe Dumnezeu. Devin mai asemănătoare Lui când îndur cu răbdare și sper să mă rog și mai fierbinte, asemenea Lui, când era în agonie.", "Isus Hristos a fost exemplul perfect de a-L iubi pe Tatăl nostru cu toată inima Sa – de a face voia Sa, cu orice preț. Doresc să-I urmez exemplul, făcând același lucru.", "Sunt inspirată de ucenicia de care a dat dovadă din toată inima și din tot sufletul văduva care și-a aruncat cei doi bănuți în vistieria templului. Ea a dat tot ce avea.", "Isus Hristos a recunoscut generozitatea ei, în timp ce alții au văzut doar puținul ei. Același lucru este valabil pentru fiecare dintre noi. El nu vede puținul nostru ca pe un eșec, ci ca pe o ocazie de a ne exercita credința și de a progresa.", "Dragi ucenici ai lui Isus Hristos, din toată inima mea, aleg să fiu alături de Domnul. Aleg să fiu alături de slujitorii Săi aleși – președintele Russell M. Nelson și ceilalți apostoli – căci ei vorbesc în numele Său și sunt administratori ai rânduielilor și legămintelor care mă leagă de Salvator.", "Când mă voi poticni, voi continua să mă ridic, bazându-mă pe harul și puterea care întăresc ale lui Isus Hristos. Voi rămâne în legământul meu cu El și voi lucra la întrebările mele studiind cuvântul lui Dumnezeu, având credință și ajutorul Duhului Sfânt, în a cărui îndrumare mă încred. Voi căuta Spiritul Său în fiecare zi făcând lucrurile mici și simple.", "Aceasta este cărarea mea a uceniciei.", "Și, până în ziua în care rănile de zi cu zi din viața muritoare vor fi vindecate, voi nădăjdui în Domnul și mă voi încrede în El – timpul ales de El, înțelepciunea Sa, planul Său.", "Împreună cu dumneavoastră, doresc să fim alături de El pentru totdeauna. Din toată inima. Știind că, atunci când Îl iubim pe Isus Hristos cu toată inima noastră, El ne dă totul în schimb. În numele lui Isus Hristos, amin."]}, {"name": "Încă doriți cu adevărat?", "verses": ["Într-o duminică, în timp ce mă pregăteam să iau din împărtășanie după mai multe săptămâni de însărcinări legate de conferințe de țăruș, mi-a trecut prin minte un gând interesant și puternic.", "În timp ce preotul începuse să binecuvânteze pâinea, cuvintele pe care le auzisem de atât de multe ori înainte mi-au pătruns cu putere în minte și în inimă. „Și să-Ți mărturisească Ție, o Dumnezeule, Tată Veșnic, că ei doresc cu adevărat să ia asupra lor numele Fiului Tău, și să-și amintească totdeauna de El, și să țină poruncile pe care El le-a dat lor, pentru ca ei să poată avea totdeauna Spiritul Său cu ei.” De câte ori I-am mărturisit lui Dumnezeu că dorim cu adevărat?", "În timp ce cugetam asupra semnificației acestor cuvinte sacre, expresia doresc cu adevărat a avut pentru mine o însemnătate mai puternică decât a avut vreodată. O revărsare de experiențe dragi și sacre mi-au umplut mintea și inima cu dragoste și recunoștință pentru sacrificiul ispășitor al Salvatorului și rolul Său crucial în planul mântuirii întocmite de Tatăl pentru familia mea și pentru mine. Apoi, am auzit și simțit cuvintele pătrunzătoare ale rugăciunii pentru apă: „Ca ei să-Ți mărturisească Ție… că ei își amintesc totdeauna de El”. Am înțeles clar, în acel moment, că faptul de a-mi ține legămintele trebuie să însemne mai mult decât să am intenții bune.", "Luarea din împărtășanie nu este un ritual religios pasiv care implică simplul nostru consimțământ. Este un memento puternic despre realitatea ispășirii infinite a Salvatorului și despre nevoia de a ne aminti întotdeauna de El și de a ține poruncile Sale. Dorința adevărată de a ne concentra asupra Salvatorului este atât de importantă, încât este mesajul central a două dintre cele mai citate scripturi în Biserică: rugăciunile de împărtășanie. Înțelegerea adevărului cu privire la ceea ce Tatăl Ceresc ne oferă, cu dorință adevărată, fiecăruia dintre noi prin Singurul Său Fiu Născut trebuie să ne facă să depunem cele mai mari eforturi pentru ca, întotdeauna, să dorim cu adevărat să facem ceea ce El ne cere.", "Este temelia noastră spirituală clădită solid pe Isus Hristos?", "Dacă temelia noastră spirituală este șubredă sau superficială, am putea fi înclinați să ne bazăm dorința adevărată pe o analiză socială cost-beneficiu sau pe un indice al inconvenientelor personale. Și, dacă acceptăm și credem discursul unora că Biserica se bazează, în principal, pe reguli învechite sau incorecte din punct de vedere politic, pe restricții personale nerealiste și angajamente care necesită timp, atunci concluziile noastre despre a dori cu adevărat vor fi la fel de eronate. Nu trebuie să ne așteptăm ca principiul de a dori cu adevărat să fie la modă în rândul „influencerilor” de pe rețelele de socializare sau în rândul entuziaștilor de pe TikTok. Preceptele oamenilor se aliniază rareori adevărului divin.", "Biserica este un loc de adunare pentru oameni imperfecți care Îl iubesc pe Dumnezeu și care doresc cu adevărat să-L urmeze pe Domnul Isus Hristos. Această dorință adevărată își are rădăcinile în realitatea că Isus este Hristosul, Fiul Dumnezeului celui Viu. Acest adevăr divin poate fi cunoscut doar prin puterea Duhului Sfânt. Prin urmare, dorința noastră adevărată este direct proporțională cu timpul pe care ni-l dedicăm pentru a sta în locuri sfinte, unde influența Duhului Sfânt este prezentă.", "Am face bine să petrecem mai mult timp în conversații semnificative discutând despre preocupările noastre cu un Tată din Cer iubitor și mai puțin timp căutând opiniile altor glasuri. De asemenea, am putea alege să schimbăm sursa noastră de știri zilnice cu cuvintele lui Hristos din scripturile sfinte și cuvintele profetice ale profeților Săi din zilele noastre.", "Importanța pe care o acordăm ținerii zilei de sabat, plătirea unei zeciuieli cinstite, deținerea unei recomandări pentru templu valabile, frecventarea templului și onorarea legămintelor noastre sacre făcute în templu sunt, toate, indicii puternice ale dorinței noastre adevărate și dovada devotamentului nostru. Dorim noi cu adevărat să depunem mai mult decât un efort superficial pentru a ne întăriri credința în Hristos?", "Tatăl Ceresc ne iubește în mod perfect, dar acea dragoste aduce cu sine mari așteptări. El Se așteaptă ca noi să dorim cu adevărat să-L punem pe Salvator în centrul vieții noastre. Salvatorul este exemplul nostru perfect privind dorința adevărată de a ne supune Tatălui în toate lucrurile. El este „calea, adevărul și viața”. El a ispășit de bunăvoie pentru păcatele noastre. Cu adevărat, El ne ușurează poverile, ne liniștește temerile, ne dă tărie și aduce pace și înțelegere inimii noastre în momente de suferință și mâhnire.", "Și totuși, credința în Isus Hristos este o alegere. „Dacă nu [facem] nimic mai mult decât să [dorim] să [credem]” în cuvintele Sale, avem un punct de plecare pentru a ne începe sau a ne reporni călătoria credinței. Cuvintele Sale, dacă sunt plantate în inima noastră ca o sămânță și sunt îngrijite cu multă atenție, vor prinde rădăcini și credința noastră va crește în siguranță și va deveni un principiu al acțiunii și al puterii. Cartea lui Mormon este cea mai puternică resursă a noastră pentru a crește și restaura credința. Dorința adevărată este catalizatorul credinței.", "Viața muritoare, prin plan divin, nu este ușoară și, uneori, poate fi copleșitoare. Cu toate acestea, „[noi suntem] ca să [putem] avea bucurie!”. Concentrarea asupra Salvatorului și asupra legămintelor noastre aduce cu sine bucurie trainică! Scopul vieții muritoare este ca noi să ne dovedim dorința adevărată. „Marea sarcină din viață [și prețul uceniciei] sunt să aflăm voia Domnului și, apoi, s-o împlinim”. Adevărata ucenicie duce la o plenitudine a bucuriei. Dorim noi cu adevărat să plătim prețul uceniciei?", "Cărarea legămintelor nu este doar o listă cu lucruri de făcut; este un proces de dezvoltare spirituală și de aprofundare a devotamentului față de Domnul Isus Hristos. Scopul principal al fiecărei porunci, fiecărui principiu, fiecărui legământ și fiecărei rânduieli este de a clădi credința și încrederea în Hristos. Hotărârea noastră de a-L pune pe Hristos în centrul vieții noastre trebuie să fie, prin urmare, consecventă – nu condiționată, situațională sau superficială. Nu ne putem permite să ne luăm zile de vacanță sau timp personal liber de la dorința noastră adevărată de a „[fi] martorii lui Dumnezeu în toate timpurile și în toate lucrurile și în toate locurile”. Ucenicia nu este ușoară, deoarece însoțirea Duhului Sfânt este neprețuită.", "Cu siguranță, Domnul Se gândea la zilele noastre când a propovăduit pilda celor zece fecioare. Despre cele cinci care au fost înțelepte, El a spus: Ele „au primit Spiritul Sfânt pentru îndrumarea lor și nu au fost [înșelate]”, în timp ce candelele celor nechibzuite „[s-au stins]” din lipsă de untdelemn. Probabil, cuvintele lui Nefi îi descriu cel mai bine pe cei care au fost, odată, membri credincioși ai Bisericii: „Iar pe alții îi va potoli și-i va legăna într-o siguranță carnală, așa încât ei vor spune: Totul este bine în Sion”.", "Siguranța carnală înseamnă să căutăm lucruri lumești și să ne încredem în ele, nu în Hristos – cu alte cuvinte, să privim prin lentile laice, nu prin lentile spirituale. Duhul Sfânt ne dă capacitatea de a vedea „[lucrurile] așa cum sunt ele într-adevăr și… așa cum ele într-adevăr vor fi”. Numai „prin puterea Duhului Sfânt [vom] putea [noi] cunoaște adevărul tuturor lucrurilor” și nu vom fi înșelați. Noi Îl punem pe Hristos în centrul vieții noastre și promitem să dorim cu adevărat să ne supunem poruncilor Sale, nu pentru că suntem orbi, ci pentru că putem vedea.", "Cum rămâne cu fecioarele nechibzuite? De ce nu au dorit ele cu adevărat să ducă un vas cu untdelemn spiritual? Au amânat ele pur și simplu? Ele au fost, probabil, prea neglijente deoarece era incomod sau nu părea necesar. Indiferent care a fost motivul, ele au fost înșelate în privința rolului crucial al lui Hristos. Aceasta este una dintre înșelăciunile fundamentale ale lui Satana și motivul pentru care candelele mărturiei lor au rămas, în cele din urmă, fără untdelemn spiritual. Această pildă este o metaforă pentru vremurile noastre. Mulți Îl părăsesc pe Salvator și nu-și mai țin legămintele cu mult timp înainte să părăsească Biserica Sa.", "Trăim în vremuri fără precedent, prezise de mult timp de profeții din vechime, o zi în care Satana năvălește „în inimile copiilor oamenilor și-i [ațâță] în mânie împotriva a ceea ce este bun”. Mult prea mulți dintre noi trăim într-o lume virtuală inundată de distracții și mesaje ostile identității divine și credinței în Hristos.", "Influența spirituală cea mai puternică din viața unui copil este exemplul neprihănit al părinților și bunicilor iubitori care își țin cu credință legămintele sacre. Părinții chibzuiți își învață copiii despre credința în Domnul Isus Hristos, astfel încât să poată și ei „să știe… la ce sursă să se uite pentru iertarea păcatelor lor”. Ținerea accidentală și inconsecventă a legămintelor duce la accidentare spirituală. Pagubele spirituale sunt, deseori, cele mai mari la copiii și nepoții noștri. Părinți și bunici, încă dorim noi cu adevărat?", "Președintele Russell M. Nelson ne-a avertizat: „În zilele care vor veni, nu va fi posibil să supraviețuim spiritual fără influența îndrumătoare, conducătoare, alinătoare și constantă a Duhului Sfânt”. Aceasta este o avertizare clară și fără echivoc să ne pregătim candelele și să ne mărim rezervele de untdelemn spiritual. Încă ne dorim cu adevărat să-i urmăm pe profeții în viață? Care este nivelul untdelemnului spiritual din lampa dumneavoastră? Ce schimbări în viața dumneavoastră personală v-ar permite să aveți mai constant influența Duhului Sfânt?", "Astăzi, ca în vremurile lui Isus, vor fi unii care vor întoarce spatele, nedorind să accepte prețul uceniciei. Pe măsură ce criticile aspre și pline de ură se îndreaptă din ce în ce mai mult împotriva Bisericii Salvatorului și a celor care Îl urmează, ucenicia noastră va necesita o dorință adevărată mai mare de a ne îndrepta și întări coloana vertebrală spirituală și de a nu le lua în seamă.", "Dacă temelia noastră spirituală este clădită ferm pe Isus Hristos, nu vom cădea și nu trebuie să ne temem.", "„Iată, Domnul cere inima și un suflet binevoitor; și cei care sunt binevoitori și supuși vor mânca cele mai bune roade ale ținutului Sionului în aceste zile din urmă”.", "Fie ca noi să dorim mereu cu adevărat! În numele sacru al Domnului Isus Hristos, amin."]}, {"name": "Curajul de a proclama adevărul", "verses": ["În anul 1982, terminam școala postliceală cu specializare în domeniul topografiei.", "La sfârșitul anului, un coleg m-a invitat să purtăm o conversație. Îmi aduc aminte că i-am lăsat pe ceilalți membri ai clasei și ne-am dus într-o zonă de lângă un teren de sport. Când am ajuns acolo, mi-a vorbit despre convingerile sale religioase și nu numai că mi-a arătat o carte, mi-a și dat cartea. Sincer, nu-mi aduc aminte toate cuvintele pe care le-a spus, dar îmi aduc aminte foarte bine acel moment și cum m-am simțit când a spus: „Doresc să-ți depun mărturia mea că această carte este adevărată și că Evanghelia lui Isus Hristos a fost restaurată”.", "După conversația noastră, m-am dus acasă, am răsfoit câteva pagini din carte și am pus-o pe un raft. Pentru că eram la sfârșitul anului și acela era ultimul an al postlicealei mele cu specializare în domeniul topografiei, nu am dat prea multă atenție cărții și nici colegului meu care mi-a împărtășit-o. Deja puteți ghici numele cărții. Da, era Cartea lui Mormon.", "Cinci luni mai târziu, misionarii au venit la mine acasă; ei plecau exact când mă întorceam acasă de la muncă. I-am invitat să vină înapoi. Am luat loc pe mica terasă din fața casei mele, iar ei m-au învățat.", "Căutând adevărul, i-am întrebat care biserică este adevărată și cum o puteam găsi. Misionarii m-au învățat că puteam afla singur acel răspuns. Cu mare speranță și dorință, am acceptat provocarea lor de a citi mai multe capitole din Cartea lui Mormon. M-am rugat cu inima sinceră și cu intenție adevărată (vedeți Moroni 10:4-5). Răspunsul la întrebarea mea a fost clar, iar după câteva zile – mai exact în data de 1 mai 1983 – am fost botezat și confirmat membru al Bisericii lui Isus Hristos a Sfinților din Zilele din Urmă.", "Astăzi, când mă gândesc la seria de evenimente care au avut loc, văd clar cât de important a fost curajul colegului meu de clasă când și-a depus mărturia despre adevărul restaurat și mi-a prezentat o dovadă tangibilă a restaurării Evangheliei lui Isus Hristos, chiar Cartea lui Mormon. Acel gest simplu, dar de o însemnătate profundă pentru mine, a creat o legătură între mine și misionari, când i-am întâlnit.", "Mi-a fost prezentat adevărul și, după botez, am devenit ucenic al lui Isus Hristos. În anii care au urmat și cu ajutorul unor oameni foarte speciali, cum ar fi conducători, învățători și prieteni și, de asemenea, prin studiul personal, am învățat că, atunci când am hotărât să fiu ucenic al lui Isus Hristos, am acceptat nu doar sarcina de a apăra adevărul, ci și de a-l proclama.", "Când suntem de acord să credem în adevăr și să-l urmăm și când depunem efortul de a deveni ucenici adevărați ai lui Isus Hristos, nu primim o garanție a faptului că nu vom face greșeli, că nu vom fi criticați, că nu vom fi ispitiți să ne îndepărtăm de adevăr și nici că nu vom avea parte de suferințe. Dar cunoașterea adevărului ne învață că, atunci când intrăm pe cărarea cea strâmtă și îngustă care ne va duce înapoi în prezența Tatălui Ceresc, va exista mereu o cale de a scăpa de aceste probleme (vedeți 1 Corinteni 10:13); va exista mereu posibilitatea de a ne îndoi de îndoielile noastre înainte de a ne îndoi de credința noastră (vedeți Dieter F. Uchtdorf, „Veniți, alăturați-vă nouă”, Liahona, nov. 2013, p. 21); și, în cele din urmă, avem garanția că nu vom fi niciodată singuri când trecem prin suferințe, căci Dumnezeu vizitează poporul Său în mijlocul suferințelor lui (vedeți Mosia 24:14).", "Odată ce aflăm adevărul, Domnul ne oferă ocazia de a face ce ar face El dacă ar fi astăzi aici. Într-adevăr, El ne-a arătat prin învățăturile Sale ce trebuie să facem: „Și voi vă veți duce înainte în lume prin puterea Spiritului Meu, predicând Evanghelia Mea, doi câte doi, în numele Meu, înălțând glasurile voastre precum glasul unei trâmbițe, declarând cuvântul Meu ca îngerii lui Dumnezeu (Doctrină și legăminte 42:6). Ocazia de a sluji în misiune în tinerețea noastră este unică!", "Vă rog, tineri băieți, nu vă amânați pregătirea de a-I sluji Domnului în calitate de misionari! Când vă confruntați cu situații care ar putea face ca hotărârea de a sluji în misiune să fie una dificilă – cum ar fi faptul de a vă întrerupe studiile pentru un timp, de a vă lua rămas bun de la prietena voastră fără nicio garanție că veți mai ieși vreodată la întâlniri cu ea sau chiar acela de a renunța la un loc de muncă – amintiți-vă exemplul Salvatorului. În timpul slujirii Sale, El a avut parte, de asemenea, de greutăți, inclusiv de critici, persecuții și, în cele din urmă, de paharul amar al sacrificiului Său ispășitor. Totuși, în toate circumstanțele, El a căutat să facă voia Tatălui Său și să-L slăvească. (Vedeți Ioan 5:30; 6:38-39; 3 Nefi 11:11; Doctrină și legăminte 19:18-19.)", "Tinere fete, sunteți binevenite, dacă doriți, să lucrați în via Domnului și, pe măsură ce vă veți pregăti să slujiți în calitate de misionare cu timp deplin, nu veți fi scutite de aceleași încercări.", "Tuturor celor care hotărăsc să-I slujească, vă promit că cele 24 sau 18 luni de slujire vor trece în câmpul misiunii la fel cum ar trece dacă ați rămâne acasă, dar ocaziile care-i așteaptă pe tinerele fete demne și pe tinerii băieți demni ai acestei Biserici în câmpul misiunii sunt unice. Privilegiul de a-L reprezenta pe Salvatorul Isus Hristos și de a reprezenta Biserica Sa nu poate fi ignorat. Participarea la nenumărate rugăciuni, creșterea și depunerea mărturiei voastre de mai multe ori pe parcursul zilei, studierea scripturilor timp de multe ore și întâlnirile cu oameni pe care nu i-ați fi întâlnit niciodată dacă ați fi rămas acasă sunt experiențe de nedescris. Același nivel de experiență este rezervat și tinerilor pe care Domnul îi cheamă să slujească în misiuni de deservire. Sunteți foarte bineveniți și necesari! Vă rog să nu minimalizați importanța misiunilor de deservire, căci ele oferă, de asemenea, experiențe de nedescris. „Valoarea sufletelor este mare înaintea lui Dumnezeu” (Doctrină și legăminte 18:10), inclusiv valoarea sufletului vostru.", "La întoarcerea din slujirea voastră, probabil că prietena sau prietenul vostru nu vă mai așteaptă, dar veți fi învățat foarte bine cum să vă faceți cunoștințe în mod eficient. Studiile voastre academice vor căpăta mai mult sens având în vedere experiențele pe care le-ați trăit în legătură cu faptul de a vă pregăti într-un mod mai adecvat pentru un loc de muncă și, în cele din urmă, veți avea toată certitudinea de a fi proclamat cu mult curaj Evanghelia păcii, depunând mărturie despre adevărul restaurat.", "Aceia dintre dumneavoastră care sunteți căsătoriți și în diferite etape ale vieții dumneavoastră, sunteți foarte necesari în lucrarea Domnului! Pregătiți-vă! Trăiți vieți sănătoase, căutați bizuirea pe forțele proprii din punct de vedere temporal și spiritual, deoarece ocaziile de a face ceea ce Domnul ar face pentru copiii Săi nu se limitează la o singură grupă de vârstă. Cele mai minunate experiențe pe care soția mea și cu mine le-am trăit în ultimii ani au venit în timp ce am slujit alături de cupluri speciale, în locuri speciale și unor oameni speciali.", "Experiența pe care am trăit-o la sfârșitul postlicealei mele cu specializare în domeniul topografiei m-a învățat că întotdeauna apărăm adevărul când îl proclamăm și că apărarea adevărului este un lucru proactiv. Apărarea adevărului nu trebuie făcută niciodată într-un mod agresiv, ci, mai degrabă, cu interesul sincer de a iubi, împărtăși și invita oamenii cărora le depunem mărturie despre adevăr, gândindu-ne doar la bunăstarea temporală și spirituală a copiilor unui Tată Ceresc iubitor (vedeți Mosia 2:41).", "În cadrul Conferinței Generale din luna octombrie a anului 2021, președintele Russell M. Nelson, preaiubitul nostru profet, ne-a învățat că, în pofida a ceea ce cred unii, chiar există ceea ce numim bine și rău. Chiar există un adevăr absolut – un adevăr etern. (Vedeți „Adevăr pur, doctrină pură și revelație pură”, Liahona, nov. 2021, p. 6.)", "Scripturile sfinte ne învață: „Adevărul este cunoașterea lucrurilor așa cum sunt, și așa cum au fost, și așa cum o să fie” (Doctrină și legăminte 93:24).", "Cunoaștere adevărului nu ne face mai buni decât ceilalți oameni, dar ne învață ce trebuie să facem pentru a ne întoarce în prezența lui Dumnezeu.", "Pe măsură ce continuați cu fermitate în Hristos și cu mult curaj nu doar pentru a proclama adevărul, ci și pentru a trăi conform acestuia, veți găsi alinare și pace în timpul turbulențelor cu care vă veți confrunta în aceste zile.", "Încercările vieții ne pot doborî, dar să știți că, atunci când ne exercităm credința în Isus Hristos, „suferințele [noastre] vor fi numai pentru un scurt timp” (Doctrină și legăminte 121:7) în marele scop al eternității. Vă rog, nu stabiliți un termen limită pentru sfârșitul dificultăților și încercărilor dumneavoastră! Încredeți-vă în Tatăl Ceresc și nu renunțați, căci dacă vom renunța, nu vom ști niciodată cum ar fi fost sfârșitul călătoriei noastre în împărăția lui Dumnezeu.", "Țineți-vă bine de adevăr învățând din sursele adevărului:", "scripturile (vedeți 2 Nefi 32:3);", "cuvintele profeților (vedeți Amos 3:7);", "Duhul Sfânt (vedeți Ioan 16:13).", "Îmi depun mărturia despre Isus Hristos și că aceasta este Biserica Sa. Avem un profet în viață și ne vom simți întotdeauna liberi când vom proclama adevărul cu mult curaj. În numele lui Isus Hristos, amin."]}, {"name": "Să ne apropiem mai mult de Salvator", "verses": ["Dragi frați și surori, în această seară mă adresez ucenicilor umili și devotați ai lui Isus Hristos. Când văd bunătatea vieții dumneavoastră și credința dumneavoastră în Salvatorul nostru aici, în această țară și în națiunile din întreaga lume, vă iubesc și mai mult.", "Spre sfârșitul slujirii Sale, ucenicii lui Isus L-au rugat să le spună despre „semnul [celei de-a Doua Sa Veniri] și al sfârșitului [lumii]”.", "Isus le-a spus despre condițiile care vor preceda întoarcerea Sa și a încheiat declarând: „Când veți vedea toate aceste lucruri, [veți ști] că [timpul] este aproape”.", "În cadrul ultimei conferințe generale, am ascultat cu foarte mare atenție cuvintele președintelui Henry B. Eyring: „Fiecare dintre noi”, a spus dânsul, „oriunde s-ar afla, știe că trăim în vremuri din ce în ce mai grele… Oricine are ochi să vadă semnele vremurilor și urechi să audă cuvintele profeților știe că este adevărat”.", "Salvatorul i-a felicitat pe ucenicii Săi curajoși: „Ferice de ochii voștri că văd; și de urechile voastre că aud”. Fie ca această binecuvântare să fie a noastră pe măsură ce ascultăm cu atenție cuvintele Domnului rostite prin intermediul profeților Săi și al altora în cadrul acestei conferințe!", "Domnul a explicat că, în această ultimă perioadă, înainte de întoarcerea Sa, „grâul”, pe care El îl descrie ca fiind „fiii împărăției”, va crește împreună cu „neghina”, sau cei care nu-L iubesc pe Dumnezeu și nu țin poruncile Sale. Ele aveau să „crească amândouă împreună”, una lângă alta.", "Aceasta va fi lumea noastră până când Salvatorul Se va întoarce, cu multe lucruri bune și cu multe lucruri rele de ambele părți.", "Uneori, s-ar putea să nu vă simțiți ca fiind un fir puternic de grâu ajuns la maturitate. Fiți răbdători cu dumneavoastră înșivă! Domnul a spus că grâul va include și fire plăpânde. Noi toți suntem sfinții Săi din zilele din urmă și, deși nu suntem în totalitate cum ne dorim să fim, suntem serioși în dorința noastră de a fi ucenici adevărați ai Săi.", "Ne dăm seama că, pe măsură ce răul crește în lume, supraviețuirea noastră spirituală și cea a celor pe care îi iubim va necesita ca noi să hrănim, să consolidăm și să întărim mai pe deplin rădăcinile credinței noastre în Isus Hristos. Apostolul Pavel ne-a sfătuit să fim înrădăcinați, întemeiați și neclintiți în dragostea noastră față de Salvator și hotărârea noastră de a-L urma. Prezentul și viitorul necesită eforturi mai concise și mai concentrate pentru a ne proteja de diversiuni și nepăsare.", "Chiar și dacă influențele lumești cresc în jurul nostru, nu trebuie să ne temem. Domnul nu-Și va părăsi niciodată poporul de legământ. Există o putere compensatoare de daruri spirituale și îndrumare divină pentru cei neprihăniți. Dar, această binecuvântare suplimentară de putere spirituală nu ne este dată doar pentru că facem parte din această generație. Ea vine pe măsură ce ne întărim credința în Domnul Isus Hristos și ținem poruncile Sale, pe măsură ce ajungem să-L cunoaștem și să-L iubim. „Viața veșnică este aceasta”, S-a rugat Isus, „să Te cunoască pe Tine, singurul Dumnezeu adevărat, și pe Isus Hristos, pe care L-ai trimis Tu”.", "Așa cum știm foarte bine, faptul de a avea credință în Isus Hristos și de a fi ucenic adevărat înseamnă mai mult decât o hotărâre luată o singură dată – mai mult decât un eveniment unic. Este un proces sacru continuu care crește și se extinde de-a lungul perioadelor vieții noastre, continuând până când vom îngenunchea la picioarele Sale.", "Având în vedere că grâul crește în mijlocul neghinei în lume, cum ne vom putea aprofunda și întări devotamentul față de Salvator în zilele care vor veni?", "Vă ofer trei idei.", "Prima, ne putem cufunda mai complet în viața lui Isus, în învățăturile Sale, în maiestuozitatea Sa, în puterea Sa și în sacrificiul Său ispășitor. Salvatorul a spus: „Întoarce-te către Mine în fiecare gând”. Apostolul Ioan ne aduce aminte: „Noi Îl iubim pentru că El ne-a iubit întâi”. Pe măsură ce simțim mai bine dragostea Sa, Îl iubim și mai mult și, foarte natural, urmăm mai bine exemplul Său de a-i iubi și de a avea grijă de cei din jurul nostru. Cu fiecare mișcare neprihănită către El, Îl vedem mai clar. Îl adorăm și încercăm, în modurile noastre mici, să urmăm exemplul Său.", "Apoi, pe măsură ce-L cunoaștem mai bine și-L iubim mai mult pe Salvator, ne dorim și mai mult să-I promitem loialitatea și încrederea noastră. Facem legăminte cu El. Începem cu promisiunile noastre făcute la botez și confirmăm aceste promisiuni și altele când ne pocăim zilnic, când cerem iertare și așteptăm cu nerăbdare primirea împărtășaniei în fiecare săptămână. Promitem să ne „[amintim] totdeauna de El și să [ținem] poruncile Sale”.", "Când suntem pregătiți, primim rânduielile și legămintele din templu. Simțind influența eternității în momentele noastre sacre, liniștite din casa Domnului, facem, cu bucurie, legăminte cu Dumnezeu și ne întărim hotărârea de a le ține.", "Faptul de a face legăminte și de a le ține permite dragostei Salvatorului să pătrundă mai adânc în inima noastră. În numărul din luna aceasta al revistei Liahona, președintele Russell M. Nelson a spus: „[Legămintele noastre] ne vor duce din ce în ce mai aproape de El… Dumnezeu nu va abandona relația Sa cu cei care au creat o astfel de legătură cu El”. Și, așa cum președintele Nelson a spus atât de frumos în această dimineață, „odată cu dedicarea fiecărui nou templu, mai multă putere dumnezeiască vine în lume pentru a ne întări și a contracara eforturile care se intensifică ale dușmanului”.", "Putem înțelege de ce l-a îndrumat Domnul pe profetul Său să aducă templele sfinte mai aproape de noi și să ne permită să fim mai des în casa Sa?", "Când intrăm în templu, suntem eliberați, o perioadă, de influențele lumești care se îngrămădesc asupra noastră pe măsură ce învățăm despre scopul nostru în viață și despre darurile eterne care ne sunt oferite prin Salvatorul nostru, Isus Hristos.", "Și, acum, a treia mea idee. În acest efort sacru al nostru, prețuim, protejăm, apărăm și păzim darul Duhului Sfânt. Atât președintele M. Russell Ballard, mai devreme, cât și vârstnicul Kevin W. Pearson, cu doar câteva minute în urmă, au vorbit despre avertizarea profetică a președintelui Nelson pe care o voi repeta și eu: „Nu va fi posibil să supraviețuim spiritual fără influența îndrumătoare, conducătoare, alinătoare și constantă a Duhului Sfânt”. Este un dar neprețuit. Facem tot ce putem pentru a ne proteja experiențele zilnice, astfel încât influența Duhului Sfânt să rămână cu noi. Suntem o lumină pentru lume și, când este necesar, alegem de bunăvoie să fim diferiți de alții. Recent, președintele Dallin H. Oaks i-a întrebat pe tinerii adulți: „[Îndrăzniți] să fiți diferiți?… De o importanță [deosebită]… sunt alegerile pe care le faceți în viața privată… Mergeți înainte împotriva opoziției lumii?”.", "Într-un text publicat recent pe o rețea de socializare, i-am rugat pe semenii mei ucenici să împărtășească alegeri pe care le-au făcut și care au implicat faptul de a fi diferiți de restul lumii. Am primit sute de răspunsuri. Vă prezint doar câteva.", "Amanda: Sunt asistentă medicală și lucrez la închisoarea locală. Încerc să am grijă de deținuți așa cum ar face-o Hristos.", "Rachel: Sunt cântăreață de operă și, de multe ori, se consideră că voi purta orice costum mi se dă, indiferent de gradul acestuia de decență. [Pentru că sunt înzestrată,] le-am spus [producătorilor] că respectivul costum trebuie să fie decent. N-au fost fericiți… însă, fără tragere de inimă, au făcut modificările. Nu aș da pentru nimic în lume pacea care vine din faptul de a fi martoră a lui Hristos în toate timpurile.", "Chriss: Sunt membră a Bisericii, demnă de a intra în templu și am fost alcoolică. Nu ezit să vorbesc despre experiențele mele privind dependența și dobândirea unei mărturii despre ispășirea [lui Isus Hristos].", "Lauren: Scriam o scenetă cu colegii mei de liceu. Ei au vrut ca personajul meu liniștit și reținut să înceapă brusc să înjure. Au continuat să facă presiuni asupra mea, dar am refuzat și nu am cedat.", "Adam: Mulți oameni nu mă cred când spun că țin legea castității și aleg să mă abțin de la pornografie. Ei nu înțeleg avantajul bucuriei și liniștii sufletești pe care mi-l oferă acest lucru.", "Ella: Tata este membru al comunității LGBTQ. Încerc mereu să iau în considerare sentimentele celorlalți oameni în timp ce sunt martoră a lui Hristos și sunt fidelă lucrurilor în care cred.", "Andrade: Când familia mea a hotărât să nu se mai ducă la biserică, eu am hotărât să continui să mă duc.", "Și, în final, de la Sherry: Participam la un eveniment desfășurat la vila guvernatorului. Ei au început să împartă cupe de șampanie pentru un „toast”. Am insistat să primesc apă, deși personalul mi-a spus că ar fi jignitor. Am ridicat paharele în cinstea guvernatorului, iar al meu era cu apă! Guvernatorul nu s-a simțit jignit.", "Președintele Nelson a spus: „Într-adevăr, voi trăiți în lume, dar aveți standarde foarte diferite de lume pentru a vă ajuta să evitați întinarea lumii”.", "Anastasia, o mamă tânără din Ucraina, se afla în spital, după ce tocmai născuse un băiețel, când au început bombardamentele în Kiev în luna februarie a acestui an. O asistentă medicală a deschis ușa salonului și a spus cu un ton imperativ: „Ia-ți bebelușul, învelește-l într-o pătură și ieși pe hol – acum!”.", "Mai târziu, Anastasia a spus:", "„Nu mi-am imaginat niciodată că primele mele zile de mamă aveau să fie atât de dificile… dar mă concentrez asupra… binecuvântărilor și miracolelor pe care le-am văzut…", "În acest moment… poate părea imposibil că-i vom ierta vreodată pe cei care au provocat atât de multă distrugere și rău… dar, în calitate de ucenică a lui Hristos, am credința că voi fi capabilă să [iert]…", "Nu știu tot ce se va întâmpla în viitor… dar știu că ținerea legămintelor noastre Îi va permite Spiritului să fie cu noi continuu… permițându-ne să simțim bucurie și speranță… chiar și în momente dificile”.", "Frații mei și surorile mele, am fost binecuvântat să primesc din abundență dragostea Preaiubitului nostru Salvator, Isus Hristos. Eu știu că El trăiește și îndrumă lucrarea Sa sfântă. Nu am cuvinte pentru a-mi exprima pe deplin dragostea pentru El.", "Noi, toți, suntem „copiii legământului” care se află pe întregul pământ în națiuni și culturi de pe fiecare continent, în număr de milioane, în timp ce așteptăm întoarcerea glorioasă a Domnului și Salvatorului nostru. Strălucind ca o lumină pentru cei din jurul nostru, ne modelăm, în mod conștient, dorințele, gândurile, alegerile și faptele. Căutând din toată inima să-L cunoaștem și să-L iubim pe Salvator, ne separăm de lume prin legămintele făcute cu Dumnezeu, fiind diferiți, aparte și speciali când Îl cinstim și-I cinstim învățăturile fără a ne izola de ceilalți din lume care cred altfel.", "Este o călătorie minunată să fim grâul printre neghină, uneori plină de tristețe, dar mereu alinată de maturizarea și confirmarea credinței noastre care crește în noi. Pe măsură ce permiteți dragostei dumneavoastră față de Salvator și dragostei Sale pentru dumneavoastră să pătrundă adânc în inima dumneavoastră, vă promit mai multă încredere, pace și bucurie în întâmpinarea încercărilor din viața dumneavoastră. Salvatorul ne promite: „Eu [Îmi voi aduna] poporul Meu, potrivit pildei grâului și a neghinei pentru ca grâul bun să fie strâns în grânare pentru a avea viață veșnică și a fi încoronat cu glorie celestială”. În numele lui Isus Hristos, amin."]}, {"name": "Înălțat pe cruce", "verses": ["Cu ani în urmă, după o discuție despre istoria religiilor din America, în cadrul examenului de absolvire, un coleg m-a întrebat: „De ce nu au adoptat sfinții din zilele din urmă crucea ca simbol al credinței lor, așa cum au făcut alți creștini?”.", "Dat fiind că astfel de întrebări despre cruce sunt, adesea, întrebări despre devotamentul nostru față de Hristos, i-am spus imediat că Biserica lui Isus Hristos a Sfinților din Zilele din Urmă consideră sacrificiul ispășitor al lui Isus Hristos actul central, temelia esențială, principiul doctrinar principal și exprimarea supremă a dragostei divine în mărețul plan al lui Dumnezeu pentru salvarea copiilor Săi. Am explicat că harul salvator inerent acestui act a fost esențial pentru întreaga familie umană de la Adam și Eva până la sfârșitul lumii și universal dăruit acesteia. L-am citat pe profetul Joseph Smith care a spus: „Toate… care țin de religia noastră sunt numai anexe ale” ispășirii lui Isus Hristos.", "Apoi, i-am citit ce scrisese Nefi cu 600 de ani înainte de nașterea lui Isus: „Și… îngerul mi-a vorbit … , zicând: Privește! Și eu am privit și L-am văzut pe Mielul lui Dumnezeu… [care] a fost [înălțat] pe cruce și a fost ucis pentru păcatele lumii”.", "Iubind, împărtășind și invitând cu entuziasm și emoție, am continuat să citesc! Nefiților din Lumea Nouă Hristos înviat le-a spus: „Tatăl Meu M-a trimis pe mine ca să pot fi înălțat pe cruce… ca să pot să-i aduc pe toți oamenii la Mine… și din cuza aceasta am fost Eu înălțat”.", "Mă pregăteam să-l citez pe apostolul Pavel când am observat în ochii prietenului meu că nu mai era atent. O privire rapidă la ceas i-a reamintit, se pare, că trebuia să meargă undeva – oriunde – și a plecat în grabă către presupusa întâlnire. Astfel s-a încheiat conversația noastră.", "În această dimineață, după 50 de ani, sunt hotărât să termin acea explicație – chiar dacă veți începe, fiecare, să vă uitați la ceas. Acum, când încerc să explic de ce noi, în general, nu folosim simbolul crucii, doresc să clarific pe deplin respectul nostru profund și admirația deosebită pentru motivele inspirate de credință și viețile devotate ale celor care îl folosesc.", "Un motiv pentru care nu punem accent pe cruce ca simbol derivă din rădăcinile noastre biblice. Pentru că răstignirea era una dintre formele de execuție care provoca cea mai mare agonie, folosite de Imperiul Roman, mulți dintre cei ce L-au urmat pe Isus la începuturi au ales să nu pună accent pe acest instrument brutal de provocare a suferinței. Semnificația morții lui Hristos a avut, cu siguranță, rolul central în credința lor, dar, aproximativ 300 de ani, ei au căutat, de obicei, să transmită identitatea lor în Evanghelie prin alte mijloace.", "Până în secolele al IV-lea și al V-lea, crucea a fost introdusă ca simbol al creștinismului generalizat, dar al nostru nu este un „creștinism generalizat”. Nu suntem catolici, nici protestanți, ci suntem o biserică restaurată, Biserica restaurată din Noul Testament. Ca urmare, originile și autoritatea noastră datează dinainte de perioada consiliilor, crezurilor și iconografiei. În acest sens, absența unui simbol care a ajuns mai târziu să fie în general utilizat este o altă dovadă că Biserica lui Isus Hristos a Sfinților din Zilele din Urmă este o restaurare a adevăratelor începuturi creștine.", "Un alt motiv pentru care nu folosim crucile devenite icoane este importanța pe care o acordăm miracolului total al misiunii lui Hristos – atât învierea Sa glorioasă, cât și suferința și moartea Sa oferite drept sacrificiu. Pentru a sublinia această relație, menționez două opere de artă care decorează pereții încăperii în care se adună membrii Primei Președinții și ai Cvorumului celor Doisprezece Apostoli în adunările lor săptămânale sacre din templu, în fiecare joi, în orașul Salt Lake. Aceste reprezentări ne amintesc constant prețul care a fost plătit pentru noi și victoria care a fost câștigată de El ai Cărui slujitori suntem.", "O reprezentare mai cunoscută a triumfului cu două componente al lui Hristos este această mică ilustrație, pe care noi o folosim, creată de Thorvaldsen, cu Hristos înviat ieșind în glorie din mormânt cu rănile provocate de răstignirea Sa încă vizibile.", "De asemenea, ne amintim că președintele Gordon B. Hinckley ne-a învățat odată: „Viețile oamenilor noștri trebuie [să fie] … simbolul [credinței] noastre”. Aceste considerente – în special ultimul – mă aduce la ceea ce ar putea fi cea mai importantă referire scripturală la cruce. Nu are nicio legătură cu pandantivele sau bijuteriile, cu turlele sau panourile. Ci are legătură cu integritatea de stâncă și principiile morale de neclintit pe care creștinii trebuie să le aducă la chemarea pe care Isus a dat-o fiecăruia dintre ucenicii Săi. În fiecare loc și în toate epocile, El ne-a spus tuturor: „Dacă voiește cineva să vină după Mine, să se lepede de sine, să-și ia crucea și să Mă urmeze”.", "Aceasta vorbește despre crucile pe care le purtăm, nu despre cele cu care ne afișăm. Pentru a fi ucenicul lui Isus Hristos, cineva trebuie, uneori, să ducă o povară – proprie sau a altcuiva – și să meargă unde este nevoie de sacrificiu și unde suferința este inevitabilă. Un creștin adevărat nu-l poate urma pe Învățător numai în situațiile cu care el sau ea este de acord. Nu. Noi Îl urmăm pretutindeni, inclusiv, dacă este necesar, în locuri în care vom plânge și vom avea necazuri, în care s-ar putea să fim foarte singuri.", "Cunosc oameni, din Biserică și dinafara ei, care Îl urmează pe Hristos dând dovadă de o astfel de credincioșie. Cunosc copii cu dizabilități fizice grave și cunosc părinți care îi iubesc. Îi văd pe toți muncind, uneori, până la epuizare, căutând tărie, siguranță și momente de bucurie care nu vin în alt mod. Cunosc mulți adulți necăsătoriți care își doresc și merită un partener iubitor, o căsnicie minunată și o casă plină de copiii lor. Nicio dorință nu ar putea fi mai dreaptă, dar, an după an, o astfel de binecuvântare nu vine. Îi cunosc pe cei care se luptă cu boli mintale de multe feluri, care imploră ajutor când se roagă și tânjesc după pământul făgăduit al stabilității emoționale. Îi cunosc pe cei care trăiesc în sărăcie copleșitoare dar, sfidând disperarea, cer doar șansa de a face viața mai bună pentru cei dragi și alți nevoiași din jurul lor. Cunosc multe persoane care se luptă cu probleme sfâșietoare privind identitatea, genul și sexualitatea. Plâng pentru ei și plâng cu ei, știind cât de importante vor fi consecințele hotărârilor pe care le iau.", "Acestea sunt doar câteva dintre numeroasele circumstanțe pline de încercări, în care am putea trăi în această viață, care ne aduc aminte că există un preț al adevăratului discipolat. Lui Aravna care a încercat să-i ofere gratuit boi și lemn pentru arderile de tot, regele David i-a spus: „Nu! vreau s-o cumpăr de la tine pe preț de argint, și nu voi aduce Domnului, Dumnezeului meu… [ceva] care să nu mă coste nimic”. La fel spunem și noi toți.", "Când ne luăm crucea și Îl urmăm, ar fi tragic, cu adevărat, dacă dificultatea încercărilor noastre nu ne-ar face mai empatici și atenți la poverile purtate de alții. Unul dintre cele mai puternice paradoxuri ale răstignirii este faptul că brațele Salvatorului au fost larg deschise și întinse și, apoi, străpunse de cuie, arătând, fără intenție, dar cu acuratețe, că fiecare bărbat, femeie și copil din întreaga familie umană este nu numai binevenit, ci și invitat în îmbrățișarea Sa mântuitoare și înălțătoare.", "Așa cum învierea glorioasă a urmat răstignirii provocatoare de moarte, tot așa binecuvântări de tot felul sunt revărsate asupra celor care doresc, așa cum spune profetul Iacov din Cartea lui Mormon, „să creadă în Hristos și să se gândească la moartea Lui și să-I poarte crucea”. Uneori, acele binecuvântări vin devreme iar, alteori, vin mai târziu, dar sfârșitul propriei via dolorosa îl reprezintă promisiunea făcută de Învățător Însuși că ele vin. Pentru a obține astfel de binecuvântări, fie ca noi să-L urmăm – cu statornicie, fără a șovăi vreodată, nici a fugi, fără a ne feri de sarcină, nici când crucea noastră poate fi grea și nici când, pentru o vreme, calea ar putea continua în întuneric. Pentru tăria dumneavoastră, loialitatea dumneavoastră și dragostea dumneavoastră, eu vă mulțumesc din inimă. În această zi, eu depun mărturie apostolică despre El care a fost „înălțat” și despre binecuvântările eterne pe care El le revarsă asupra acelora „înălțați” cu El, chiar Domnul Isus Hristos, amin."]}, {"name": "Jugul Său este bun și sarcina Sa este ușoară", "verses": ["Doresc să vă împărtășesc povestea unui bărbat pe nume Jack, care avea un iubit câine de vânătoare de păsări pe nume Cassie. Jack era atât de mândru de Cassie și se lăuda adesea cu abilitățile câinelui său. Pentru a dovedi aceste abilități, Jack a invitat câțiva prieteni s-o vadă pe Cassie în acțiune. După ce a ajuns la clubul de vânătoare, Jack a lăsat-o pe Cassie să alerge pe-afară în timp ce el a intrat să se înregistreze.", "Când a sosit timpul să înceapă, Jack era nerăbdător să arate abilitățile uimitoare ale lui Cassie. Totuși, Cassie se comporta ciudat. Nu se supunea niciuneia dintre comenzile lui Jack așa cum făcea de obicei de bunăvoie. Tot ce voia să facă era să rămână lângă el.", "Jack era frustrat, rușinat și mânios pe Cassie; curând, el a spus că vor pleca. Cassie nu a vrut nici măcar să sară în partea din spate a camionetei, așa că Jack a ridicat-o nerăbdător și a împins-o în cușcă. S-a enervat când cei care erau cu el au râs până acasă de comportamentul câinelui său. Jack nu înțelegea de ce Cassie se purta așa. Fusese bine instruită și, în trecut, dorința ei fusese să-i fie pe plac și să-i slujească.", "După ce a ajuns acasă, Jack a început s-o examineze pe Cassie pentru a vedea dacă avea răni, ciulini sau căpușe, așa cum făcea de obicei. Când și-a pus mâna pe pieptul ei, a simțit ceva ud și și-a văzut mâna acoperită de sânge. Spre rușinea și groaza sa, a descoperit că Cassie avea o tăietură lungă și adâncă până la osul pieptului. A găsit o alta pe piciorul drept din față, tot până la os.", "Jack a luat-o pe Cassie în brațe și a început să plângă. Rușinea sa pentru că o judecase și o tratase greșit a fost copleșitoare. Cassie se comportase neobișnuit mai devreme în acea zi pentru că era rănită. Comportamentul ei fusese influențat de durerea, suferința și rănile ei. Nu avea nimic de-a face cu lipsa dorinței de a se supune lui Jack sau cu lipsa dragostei față de el.", "Am auzit această povestire cu ani în urmă și nu am uitat-o niciodată. Câte persoane rănite avem printre noi? Cât de des îi judecăm pe alții în funcție de înfățișarea și faptele lor sau de lipsa de acțiune, pe când, dacă am înțelege pe deplin, am reacționa cu compasiune și dorința de a ajuta, în loc să-i împovărăm și mai mult cu judecata noastră?", "Am fost vinovată de acest lucru de multe ori în viața mea, dar Domnul m-a învățat cu răbdare prin experiențe personale și în timp ce am ascultat experiențele de viață ale multor altor persoane. Am ajuns să apreciez mai mult exemplul dragului nostru Salvator care a petrecut atât de mult din timpul Său păstorindu-i pe alții cu dragoste.", "Experiența de viață a celei mai mici fiice ale mele a inclus probleme legate de sănătate emoțională încă din perioada în care era mică. Au fost multe momente de-a lungul vieții ei când a simțit că nu mai putea merge înainte. Vom fi veșnic recunoscători îngerilor de pe pământ care i-au fost alături în acele vremuri: au stat cu ea, au ascultat-o, au plâns împreună cu ea și au împărtășit împreună daruri unice, o înțelegere spirituală și o relație reciprocă de dragoste. În astfel de circumstanțe pline de dragoste, poverile au fost adesea ridicate de ambele părți.", "Vârstnicul Joseph B. Wirthlin, citând din 1 Corinteni, a spus: „Chiar dacă aș vorbi în limbi omenești și îngerești, și n-aș avea dragoste, sunt o aramă sunătoare sau un chimval zângănitor”.", "Dânsul a continuat:", "„Mesajul lui Pavel către acest nou grup de sfinți era simplu și direct: Nimic din ceea ce faci nu are mare importanță, dacă nu ai caritate. Poți vorbi în alte limbi, poți avea darul profeției, poți cunoaște toate tainele și toată știința – chiar dacă ai avea toată credința așa încât să muți și munții, fără caritate nu ai fi nimic.", "«Caritatea este dragostea pură a lui Hristos» [Moroni 7:47]. Salvatorul a dat dovadă de această dragoste”.", "În Ioan, citim: „Prin aceasta vor cunoaște toți că sunteți ucenicii Mei, dacă veți avea dragoste unii pentru alții”.", "Conducătorii Bisericii noastre au rostit multe cuvântări despre caritate, unitate, dragoste, bunătate, compasiune, iertare și milă. Cred că Salvatorul ne invită să trăim într-un fel mai bun și mai sfânt – felul Său de dragoste în care toți pot avea, cu adevărat, sentimentul apartenenței și simți că este nevoie de ei.", "Ni se poruncește să-i iubim pe alții, nu să-i judecăm. Haideți să lăsăm jos acea povară grea; nu trebuie s-o purtăm noi. În schimb, putem lua jugul plin de dragoste și compasiune al Salvatorului.", "„Veniți la Mine, toți cei trudiți și împovărați, și Eu vă voi da odihnă.", "Luați jugul Meu asupra voastră, și învățați de la Mine…", "Căci jugul Meu este bun și sarcina mea este ușoară”.", "Salvatorul nu tolerează păcatul, ci ne oferă dragostea Sa și ne oferă iertare când ne pocăim. Femeii prinse în preacurvie, El i-a spus: „Nici Eu nu te osândesc. Du-te, și să nu mai păcătuiești”. Cei pe care i-a atins au simțit dragostea Sa iar această dragoste i-a vindecat și i-a transformat. Dragostea Sa i-a inspirat să dorească să-și schimbe viața. Faptul de a trăi în felul Său aduce bucurie și pace iar El i-a invitat pe alții la acest mod de a trăi cu blândețe, bunătate și dragoste.", "Vârstnicul Gary E. Stevenson a spus: „Când ne vom confrunta cu vânturile și furtunile vieții, cu boală și răni, Domnul – Păstorul nostru, Îngrijitorul nostru – ne va hrăni cu dragoste și bunătate. El ne va vindeca inima și ne va tămădui sufletul”. Ca ucenici ai lui Isus Hristos, nu ar trebui să facem și noi la fel?", "Salvatorul ne cere să învățăm de la El și să facem ceea ce L-am văzut făcând. El este întruchiparea carității, a dragostei pure. Pe măsură ce învățăm să facem ceea ce El ne cere – nu din datorie sau chiar pentru binecuvântările pe care le putem primi, ci pur și simplu din dragoste față de El și Tatăl nostru Ceresc – dragostea Sa va curge prin noi și va face ca tot ceea ce El ne cere să nu fie doar posibil, ci, în cele din urmă, să fie mult mai ușor și mai simplu și mai plin de bucurie decât ne-am putea imagina vreodată. Va fi nevoie de exersare; ar putea dura ani, așa cum a fost în cazul meu, dar, pe măsură ce ne dorim ca dragostea să fie forța care ne motivează, El poate lua acea dorință , acea sămânță și, în cele din urmă, să o transforme într-un pom frumos, plin de cele mai dulci fructe.", "Noi cântăm într-unul dintre imnurile noastre iubite: „Cine-s eu să-i judec pe-alții/Când și eu pășesc greșit? Iar în inima tăcută/Sunt tristeți de neghicit”. Care dintre noi ar putea să aibă tristeți de neghicit? Adolescenții sau copiii aparent răzvrătiți, copiii ai căror părinți au trecut prin divorț, mamele necăsătorite sau tații necăsătoriți, cei care au probleme de sănătate fizică sau mintală, cei care pun sub semnul întrebării credința lor, cei care se confruntă cu prejudecăți rasiale sau culturale, cei care se simt singuri, cei care tânjesc să se căsătorească, cei care au dependențe nedorite și atât de mulți alții care au de-a face cu o mare varietate de experiențe de viață dificile – adesea chiar și cei ale căror vieți par perfecte la suprafață.", "Niciunul dintre noi nu are o viață perfectă, nici o familie perfectă. Cu siguranță eu nu am. Când căutăm să empatizăm cu alții care, de asemenea, au parte de încercări și imperfecțiuni, îi poate ajuta să simtă că nu sunt singuri în încercările lor. Toți trebuie să simtă că fac parte cu adevărat din trupul lui Hristos și că este nevoie de ei. Cea mai mare dorință a lui Satana este să-i divizeze pe copiii lui Dumnezeu iar el a avut foarte mult succes, dar există o mare putere în unitate. Și cât de mare nevoie avem să mergem umăr la umăr unii cu alții în această călătorie dificilă a vieții muritoare!", "Profetul nostru, președintele Russell M. Nelson, a spus: „Orice abuz sau prejudecată față de altcineva din cauza naționalității, rasei, orientării sexuale, sexului, diplomelor educaționale, culturii sau altor atribute de identificare importante este o ofensă adusă Creatorului nostru! Astfel de tratament neadecvat ne face să trăim sub nivelul statutului nostru de fii și fiice ale Sale de legământ!”.", "Deși președintele Nelson i-a invitat pe toți să intre și să rămână pe cărarea legămintelor care duce înapoi la Tatăl nostru din Cer, dânsul a oferit, de asemenea, următorul sfat: „Dacă prietenii și membrii familiei se îndepărtează de Biserică, continuați să-i iubiți. Nu este responsabilitatea voastră să judecați alegerea altcuiva, așa cum nici voi nu meritați să fiți criticați pentru că rămâneți credincioși”.", "Dragi prieteni, să ne amintim că fiecare persoană de pe acest pământ este un copil al lui Dumnezeu și că El îi iubește pe toți. Există oameni pe cărarea dumneavoastră pe care v-ați simțit înclinați să-i judecați? Dacă da, aduceți-vă aminte că acestea sunt ocazii valoroase pentru noi de a exersa faptul de a iubi așa cum iubește Salvatorul. Pe măsură ce urmăm exemplul Său, putem fi înjugați cu El și putem încuraja un sentiment de dragoste și apartenență în inima tuturor copiilor Tatălui nostru.", "„Noi Îl iubim, pentru că El ne-a iubit întâi.” Când suntem plini de dragostea Salvatorului, jugul Său poate fi cu adevărat bun și sarcina Sa poate fi ușoară. Despre aceasta, depun mărturie în numele lui Isus Hristos, amin."]}, {"name": "Fericiți și veșnici", "verses": ["Dragi prieteni, frați și surori, vă amintiți să fi crezut sau să vă fi dorit să credeți în expresia „fericiți până la adânci bătrâneți”?", "Apoi, viața își urmează cursul. Ne „maturizăm”. Relațiile devin mai complicate. Această lume este zgomotoasă, aglomerată, insistentă, amăgitoare și ademenitoare. Totuși, în „adâncul sufletului nostru”, noi credem sau dorim să credem că undeva, cumva, fericirea și veșnicia sunt reale și posibile.", "„Fericiți și veșnici”, nu este ceva imaginar din povești cu zâne. Fericirea adevărată, trainică și eternitatea alături de cei pe care îi iubim reprezintă esența planului fericirii întocmit de Dumnezeu. Calea Sa, pregătită cu dragoste, poate face călătoria noastră eternă să fie fericită și veșnică.", "Avem multe de sărbătorit și pentru care să fim recunoscători. Cu toate acestea, niciunul dintre noi nu este perfect și nicio familie nu este perfectă. Relațiile noastre includ dragoste, sociabilitate și personalitate, dar, deseori, și divergențe, supărări și, uneori, durere profundă.", "„Și după cum toți mor în Adam, tot așa, toți vor învia în Hristos.” A fi viu în Isus Hristos include nemurirea – darul Său pentru învierea noastră fizică. Dacă trăim cu credință și supunere, a fi viu în Hristos poate include, de asemenea, viață eternă plină de bucurie în prezența lui Dumnezeu și alături de cei pe care îi iubim.", "Într-un mod remarcabil, profetul Domnului ne apropie mai mult de Salvatorul nostru, inclusiv prin rânduielile și legămintele sacre din templu, care ne devin accesibile în tot mai multe locuri. Avem ocazia și darul mărețe de a descoperi o nouă înțelegere spirituală, dragoste, pocăință și iertare unii față de alții și în familiile noastre, pentru timp și eternitate.", "Cu permisiune, vă împărtășesc două experiențe sacre, neobișnuit de spirituale și personale, spuse de prieteni, despre Isus Hristos care a unit familii prin vindecarea unor suferințe care au persistat mai multe generații. „Nesfârșită și veșnică”, „mai tare… decât legăturile morții”, ispășirea lui Isus Hristos ne poate ajuta să aducem pace în trecutul nostru și speranță în viitorul nostru.", "Când s-au alăturat Bisericii lui Isus Hristos a Sfinților din Zilele din Urmă, prietena mea și soțul ei au aflat cu bucurie că relațiile de familie nu trebuie să dureze doar „până când moartea vă va despărți”. În casa Domnului, familiile pot fi unite pentru eternitate (pecetluite).", "Dar, prietena mea nu a dorit să fie pecetluită cu tatăl ei. „El nu a fost un soț bun pentru mama mea. Nu a fost un tată bun pentru copiii lui”, a spus ea. „Tatăl meu va trebui să aștepte. Nu am nicio dorință să fac munca din templu pentru el și să fiu pecetluită cu el pentru eternitate.”", "Un an de zile, ea a postit, s-a rugat și a vorbit mult cu Domnul despre tatăl ei. În cele din urmă, a fost pregătită. Munca din templu pentru tatăl ei a fost făcută. Mai târziu, ea a spus: „În somn, tata mi-a apărut într-un vis, îmbrăcat în alb. El se schimbase. El a spus: «Privește-mă. Sunt cu totul curat. Mulțumesc pentru că ai făcut munca din templu pentru mine»”. Tatăl ei a adăugat: „Ridică-te și du-te înapoi la templu; fratele tău așteaptă să fie botezat”.", "Prietena mea a spus: „Strămoșii mei și cei care au decedat așteaptă cu nerăbdare ca munca pentru ei să fie făcută”.", "„Cât despre mine”, a spus ea, „templul este un loc de vindecare, învățare și acceptare a ispășirii lui Isus Hristos”.", "A doua experiență. Un alt prieten a cercetat cu sârguință istoria familiei sale. Dorea să-și identifice străbunicul.", "Într-o dimineață devreme, prietenul meu a spus că a simțit prezența spirituală a unui bărbat în camera sa. Bărbatul dorea să fie găsit și cunoscut de familia lui. Bărbatul simțea remușcare pentru o greșeală de care se pocăise acum. Bărbatul l-a ajutat pe prietenul meu să-și dea seama că ADN-ul prietenului meu nu avea legătură cu persoana despre care prietenul meu credea că este străbunicul lui. Prietenul meu a spus: „Cu alte cuvinte, l-am găsit pe străbunicul meu și am aflat că el nu era persoana despre care înregistrările privind familia noastră spuneau că este străbunicul nostru”.", "După ce totul a fost clar în privința relațiilor sale de familie, prietenul meu a spus: „Mă simt liber, împăcat. Contează foarte mult să știu cine face parte din familia mea”. Prietenul meu se gândește: „O ramură îndoită nu înseamnă un pom rău. Cum venim în această lume este mai puțin important decât cine suntem când o părăsim”.", "Scripturile sfinte și experiențele sacre de vindecare personală și de pace, inclusiv cu cei care sunt vii în lumea spiritelor, subliniază cinci principii doctrinare.", "Primul. Figura centrală a planului mântuirii și fericirii întocmit de Dumnezeu, Isus Hristos, prin ispășirea Sa, promite să ne reunească spiritul și trupul, „pentru a nu mai fi niciodată separate, pentru ca [noi să putem] primi o plenitudine de bucurie”.", "Al doilea. Avem parte de ispășire – prin care devenim una cu Hristos – când exercităm credință și producem roadele pocăinței. Cerințele din viața muritoare sunt aceleași în nemurire. Rânduielile din templu în sine nu ne schimbă pe noi sau pe cei din lumea spiritelor. Dar, aceste rânduieli divine permit facerea de legăminte care sfințesc cu Domnul, care pot aduce armonie cu El și între noi.", "Bucuria noastră devine deplină când simțim harul și iertarea lui Isus Hristos pentru noi. Și, când ne oferim unul altuia miracolul harului și iertării Sale, mila pe care o primim și mila pe care o oferim ne pot ajuta să îndreptăm nedreptățile vieții.", "Al treilea. Dumnezeu ne cunoaște și ne iubește în mod perfect. „Dumnezeu nu Se lasă să fie batjocorit”, nici nu poate fi înșelat. Cu milă și dreptate perfecte, El îi cuprinde în brațele siguranței Sale pe cei umili și căiți.", "În Templul Kirtland, profetul Joseph Smith l-a văzut în viziune pe fratele său Alvin salvat în împărăția celestială. Profetul Joseph s-a mirat, deoarece Alvin murise înainte să primească rânduiala botezului necesară salvării. Oferindu-i alinare, Domnul a explicat de ce: Domnul „[ne va] judeca pe toți… după faptele [noastre], potrivit dorinței inimii [noastre]”. Sufletele noastre depun mărturie despre faptele și dorințele noastre.", "Cu recunoștință, noi știm că viii și „morții care se pocăiesc vor fi mântuiți prin supunere față de rânduielile casei lui Dumnezeu” și prin ispășirea lui Hristos. În lumea spiritelor, chiar și cei care au păcătuit și au greșit au ocazia de a se pocăi.", "În schimb, cei care aleg în mod voit ticăloșia, care în mod conștient amână pocăința sau care, în orice mod premeditat și cu bună știință, încalcă poruncile plănuind o pocăință ușoară vor fi judecați de Dumnezeu și vor „avea o amintire vie a tuturor vinovățiilor [lor]”. Nu putem să păcătuim în mod conștient sâmbăta și, apoi, să așteptăm iertare automată luând din împărtășanie duminica. Misionarilor sau altora care spun că urmarea Spiritului înseamnă că nu trebuie să se supună standardelor misiunii sau poruncilor, doresc să le aduc aminte că supunerea față de standardele misiunii și față de porunci invită Spiritul. Niciunul dintre noi nu ar trebui să amâne pocăința. Avem parte de binecuvântările pocăinței când începem să ne pocăim.", "Al patrulea. Domnul ne dă ocazia divină de a deveni mai asemănători Lui, pe măsură ce înfăptuim rânduieli în templu necesare salvării, prin înlocuitor, de care alții au nevoie, dar nu le pot înfăptui singuri. Noi devenim întregi și desăvârșiți când devenim „[izbăvitori]… pe muntele Sionului”. Când slujim altora, Spiritul Sfânt al făgăduinței poate să ratifice rânduielile și să sfințească atât pe cel care le oferă, cât și pe cel care le primește. Atât cel care oferă, cât și cel care primește pot face și pot întări legăminte care transformă, primind, în timp, binecuvântările promise lui Avraam, Isaac și Iacov.", "În cele din urmă, al cincilea. După cum ne învață regula de aur, simetria în pocăință și iertare care sfințește ne invită, pe fiecare în parte, să oferim altora ceea ce noi înșine avem nevoie și ne dorim.", "Uneori, dorința noastră de a ierta pe cineva ne permite, atât lui, cât și nouă, să credem că ne putem pocăi și putem fi iertați. Uneori, dorința de a ne pocăi și capacitatea de a ierta vin în momente diferite. Salvatorul nostru este Mijlocitorul nostru înaintea lui Dumnezeu, dar, pe măsură ce venim la El, El ne ajută și să înțelegem cine suntem și să ne înțelegem între noi. Mai ales când suferința și durerea sunt profunde, repararea relațiilor noastre și vindecarea inimii noastre sunt lucruri dificile, poate chiar imposibil de realizat pe cont propriu. Dar cerul ne poate oferi tărie și înțelepciune care depășesc capacitatea noastră de a ști când să continuăm și când să renunțăm.", "Ne simțim mai puțin singuri când ne dăm seama că nu suntem singuri. Salvatorul nostru ne înțelege întotdeauna. Cu ajutorul Salvatorului nostru, putem renunța la mândria, durerile și păcatele noastre pentru Dumnezeu. Oricum ne-am simți la început, devenim mai întregi pe măsură ce avem încredere în El că ne va repara relațiile.", "Domnul, care vede și înțelege perfect, iartă pe cine dorește El, noi (fiind imperfecți) trebuie să-i iertăm pe toți. Pe măsură ce venim la Salvatorul nostru, ne concentrăm mai puțin asupra noastră. Judecăm mai puțin și iertăm mai mult. Încrederea în meritele, mila și harul Său ne poate elibera de certuri, mânie, abuz, abandon, nedreptate și de încercările fizice și mintale care, uneori, sunt asociate trupului fizic într-o lume muritoare. Fericiți și veșnici nu înseamnă că fiecare relație va fi fericită și veșnică. Dar cei o mie de ani ai mileniului, când Satana va fi legat, ne vor putea oferi timpul de care avem nevoie și moduri surprinzătoare de a iubi, înțelege și rezolva lucrurile, pe măsură ce ne pregătim pentru eternitate.", "Găsim sociabilitatea cerului în fiecare dintre noi. Lucrarea și slava lui Dumnezeu includ realizarea fericirii și veșniciei. Viața eternă și exaltarea înseamnă să-I cunoaștem pe Dumnezeu și pe Isus Hristos, prin putere divină, ca acolo unde sunt Ei, să fim și noi.", "Dragi frați și surori, Dumnezeu Tatăl nostru Ceresc și Fiul Său Preaiubit trăiesc. Ei oferă pace, bucurie și vindecare fiecărui neam, fiecărei limbi, fiecăruia dintre noi. Profetul Domnului ne arată calea. Revelațiile din zilele din urmă continuă. Fie ca noi să ne apropiem mai mult de Salvatorul nostru în casa sfântă a Domnului și fie ca El să ne apropie de Dumnezeu și unul de altul, pe măsură ce ne unim inimile în compasiune, adevăr și milă asemănătoare celor ale lui Hristos în toate generațiile noastre – pentru timp și eternitate, fericiți și veșnici! În Isus Hristos, este posibil; în Isus Hristos, este adevărat. Vă mărturisesc astfel, în numele sacru al lui Isus Hristos, amin."]}, {"name": "Modele de ucenicie", "verses": ["În această dimineață, cei doi copii și cei trei nepoți ai noștri din America de Nord și aproximativ jumătate de lume au văzut strălucirea soarelui răsărind maiestuos în est. Ceilalți trei copii și șapte nepoți ai noștri din Africa și cealaltă jumătate a lumii au văzut întunericul coborând treptat asupra lor în timp ce soarele se scufunda la orizont, în vest.", "Această constanță atemporală a începutului zilei și nopții ne aduce zilnic aminte de realitățile care guvernează viața noastră, pe care nu le putem schimba. Când respectăm și aliniem ceea ce facem la aceste realități eterne, avem parte de pace și armonie interioare. Când nu facem aceasta, suntem neliniștiți și lucrurile nu merg așa cum ne așteptăm.", "Ziua și noaptea sunt un exemplu de model pe care Dumnezeu l-a oferit tuturor celor care au trăit vreodată pe pământ, de lucruri așa cum sunt ele într-adevăr. Este un adevăr absolut al existenței noastre umane pe care nu putem să-l negociem în funcție de propriile noastre dorințe și să scăpăm cu bine. Îmi aduc aminte de acest lucru de fiecare dată când zbor din Africa pentru a veni la conferința generală și îmi dau în urmă cu 10 ore, într-o singură zi, ceasul biologic.", "De fiecare dată când facem efortul să observăm, vedem că Tatăl Ceresc ne-a oferit suficiente mărturii despre adevărul care ne guvernează viața, astfel încât să-L cunoaștem și să avem parte de binecuvântări de pace și bucurie.", "Prin profetul Joseph Smith, Spiritul Domnului afirmă: „Și din nou, vă voi da un model în toate lucrurile, pentru ca să nu fiți înșelați; pentru că Satana este liber pe pământ și umblă să înșele națiunile”.", "Corihor, antihristul, a căzut într-o astfel de înșelăciune, necrezând în existența lui Dumnezeu și în venirea lui Hristos. Profetul Alma i-a depus mărturie: „Toate lucrurile arată că este un Dumnezeu; da, chiar și pământul și toate lucrurile care sunt pe fața lui, da, și mișcarea lui, da, și, de asemenea, toate planetele care se mișcă în felul lor regulat mărturisesc că este un Creator Suprem”.", "Când Corihor a insistat să-i fie dat un semn înainte de a crede, Alma l-a făcut să fie mut. Umilit de nenorocirea sa, Corihor a mărturisit de bunăvoie că a fost înșelat de diavol.", "Noi nu trebuie să fim înșelați. Miracolul existenței formelor de viață inteligente se desfășoară în mod constant înaintea noastră. Și, o scurtă privire și cugetare asupra minunilor cerului înveșmântat cu nenumărate stele și galaxii, îndeamnă sufletul celui cu inima plină de credință să proclame: „Doamne… Măreț Tu ești!”.", "Da, Dumnezeu, Tatăl nostru Ceresc, trăiește și ni Se face cunoscut tot timpul în multe moduri.", "Dar, pentru a-L recunoaște pe Dumnezeu, a crede și a continua în El, inima noastră trebuie să fie receptivă la Spiritul adevărului. Alma ne-a învățat că umilința precedă credința. Mormon a adăugat că este imposibil pentru oricine care nu este „blând și cu inima smerită” să aibă credință și speranță și să primească Spiritul lui Dumnezeu. Regele Beniamin a declarat că oricine pune pe primul loc gloria lumii este „un dușman al lui Dumnezeu”.", "Acceptând să fie botezat pentru a îndeplini toată dreptatea, chiar dacă El era neprihănit și sfânt, Isus Hristos a demonstrat că umilința înaintea lui Dumnezeu este o însușire fundamentală a ucenicilor Săi.", "Toții ucenicii noi trebuie să dea dovadă de umilință înaintea lui Dumnezeu prin rânduiala botezului. Astfel „toți cei care se umilesc înaintea lui Dumnezeu, și doresc să fie botezați, și vin cu inima frântă și cu spiritul smerit… vor fi primiți prin botez în Biserica Lui”.", "Umilința înclină inima ucenicului către pocăință și supunere. Spiritul lui Dumnezeu poate, apoi, să ducă adevărul în acea inimă și acesta să fie acceptat.", "Lipsa de umilință este cea care contribuie cel mai mult la îndeplinirea profeției apostolului Pavel în aceste zile din urmă:", "„Căci oamenii vor fi iubitori de sine, iubitori de bani, lăudăroși, trufași, hulitori, neascultători de părinți, nemulțumitori, fără evlavie,", "fără dragoste firească, neînduplecați, clevetitori, neînfrânați, neîmblânziți, neiubitori de bine”.", "Invitația Salvatorului de a învăța de la El este o invitație de a ne îndepărta de ademenirile lumești și de a deveni așa cum este El – blânzi și smeriți cu inima, umili. Atunci vom putea să luăm jugul Său și să descoperim că este ușor, că ucenicia nu este o povară, ci o bucurie, așa cum președintele Russell M. Nelson ne-a învățat de multe ori atât de elocvent.", "Faptul de a învăța despre Hristos și despre căile Sale ne face să-L cunoaștem și să-L iubim.", "El ne-a arătat prin exemplu că având o atitudine de umilință, este într-adevăr posibil să-L cunoaștem și să-L iubim pe Dumnezeu Tatăl cu toată ființa noastră și să-i iubim pe alții ca pe noi înșine, fără nicio reținere. Slujirea Sa pe pământ, în timpul căreia Și-a pus atât voința, cât și trupul pe altar, a fost un model de punere în practică a acestor principii pe care este bazată Evanghelia Sa. Ambele principii ne obligă să ne concentrăm asupra altor persoane în loc să ne concentrăm asupra noastră și ne învață cum să relaționăm cu alții, nu cum să căutăm satisfacție personală sau glorie.", "Ironia miraculoasă a acestui lucru este că, atunci când depunem cele mai bune eforturi pentru a-L iubi pe Dumnezeu și pentru a-i iubi pe alții, ne putem descoperi propria valoare divină adevărată, în calitate de fii și fiice ai lui Dumnezeu, cu pacea și bucuria depline pe care această experiență o aduce cu sine.", "Noi devenim una cu Dumnezeu și unul cu altul prin dragoste și slujire. Atunci putem primi mărturia Duhului Sfânt despre acea dragoste pură, fructul despre care Lehi spune că este „mai dulce decât orice [gustase el] vreodată”.", "Coroana pe care a primit-o Hristos oferind și îndeplinind tot ce stătea în puterea Sa pentru a stabili un model de dragoste față de Tatăl și dragoste față de noi a constat în faptul că a primit toată puterea, chiar tot ce are Tatăl, și anume exaltarea.", "Ocazia noastră de a cultiva, în sufletul nostru, o dragoste trainică față de Dumnezeu și față de aproapele nostru începe acasă, odată cu obiceiurile sfinte de a intra zilnic în legătură cu Tatăl prin rugăciune personală și ca familie în numele Singurului Său Fiu Născut, de a învăța împreună despre Ei prin studiu din scripturi individual și ca familie, de a ține ziua de sabat împreună și de a deține fiecare o recomandare pentru templu valabilă pentru a o folosi împreună cât de des putem.", "Pe măsură ce noi, fiecare în parte, ne dezvoltăm cunoașterea despre Tatăl și Fiul și dragostea față de Ei, ne dezvoltăm aprecierea și dragostea unul pentru altul. Capacitatea noastră de a iubi și de a le sluji altora din afara căminului nostru este mult îmbunătățită.", "Acțiunile noastre de acasă sunt adevăratul creuzet al uceniciei de durată și al celei pline de bucurie. Cele mai plăcute binecuvântări ale Evangheliei restaurate de care soția mea, Gladys, și cu mine ne-am bucurat în familia noastră au venit prin faptul de a învăța să-L cunoaștem și să-L onorăm pe Dumnezeu acasă și să împărtășim dragostea Sa urmașilor noștri.", "Dragostea față de Dumnezeu și slujirea unul față de altul cultivate în cămin și slujirea altora din afara căminului dezvoltă, în timp, însușirea carității.", "Aceasta corespunde modelului de slujire consacrată în împărăția lui Dumnezeu care ne este oferit de profeții și apostolii în viață ai Domnului. Noi devenim una cu ei.", "Atunci, putem să privim, prin ei, spre Domnul „în fiecare gând”, astfel încât să „nu [ne îndoim]”, și să „nu [ne temem]”.", "Asemenea profeților și apostolilor Domnului din zilele noastre, putem merge înainte cu „inima… plină de caritate față de toți oamenii… [cu] virtutea [înfrumusețând], fără încetare, gândurile [noastre]… [și] încrederea [noastră] va crește puternic în prezența lui Dumnezeu; și doctrina preoției va cădea deasupra sufletului [nostru] ca roua din cer”.", "Alături de profeții și apostolii în viață ai Domnului, putem și noi să ne alăturăm unui cerc virtuos al credinței întărit de slujire consacrată, în care „Duhul Sfânt [este] tovarășul [nostru] permanent și sceptrul [nostru] un sceptru neschimbat al dreptății și al adevărului; și stăpânirea [noastră] va fi o stăpânire nepieritoare și, fără mijloace de constrângere, va curge spre [noi] în vecii vecilor”. Căci aceasta este promisiunea planului Tatălui. În numele lui Isus Hristos, amin."]}, {"name": "Ucenicie trainică", "verses": ["În cursul verii trecute, peste 200.000 de tineri din toată lumea au crescut în credință după ce au participat la una dintre sutele de sesiuni Pentru întărirea tineretului sau conferințe FSY, cu durata de o săptămână. Ieșind din izolarea impusă de pandemie, pentru mulți dintre ei participarea în sine a fost un act de credință în Domnul. Mulți dintre tinerii participanți par să aibă o tendință ascendentă similară spre o convertire mai profundă. La sfârșitul săptămânii lor, îmi plăcea să întreb: „Cum a fost?”.", "Uneori, ei spuneau ceva de genul: „Ei bine, luni am fost atât de supărat pe mama mea pentru că m-a făcut să vin. Și nu cunoșteam pe nimeni. Nu credeam că era pentru mine. Nu aș fi avut prieteni… Dar, acum, este vineri și îmi doresc să rămân aici. Doresc să simt Spiritul în viața mea. Doresc să trăiesc în acest mod”.", "Fiecare dintre ei are propriile povești despre momente de claritate și despre darurile spirituale care i-au învăluit și i-au purtat de-a lungul acelei căi de dezvoltare. Și eu am fost schimbat de această vară plină de conferințe FSY, pe măsură ce am văzut Spiritul lui Dumnezeu răspunzând neobosit dorințelor neprihănite ale fiecărei inimi din această mulțime de tineri, care au găsit fiecare curajul de a avea încredere în El petrecând o săptămână în grija Sa.", "Asemenea vapoarelor cu coci de oțel strălucitor pe mare, noi trăim într-un mediu coroziv din punct de vedere spiritual, în care cele mai strălucitoare convingeri trebuie păstrate cu grijă, în caz contrar pot rugini, se pot coroda și, apoi, se pot destrăma.", "Experiențe precum conferințele FSY, taberele, adunările de împărtășanie și misiunile pot ajuta la întărirea mărturiei noastre, ducându-ne prin căi de dezvoltare și descoperire spirituală spre locuri de pace relativă. Dar ce trebuie să facem pentru a rămâne acolo și a continua „să [înaintăm] cu fermitate în Hristos” (2 Nefi 31:20) în loc să alunecăm înapoi? Trebuie să continuăm să facem acele lucruri care ne-au dus acolo de la bun început, cum ar fi să ne rugăm des, să ne cufundăm în scripturi și să slujim cu sinceritate.", "Pentru unii dintre noi, poate necesita o exercitare a încrederii în Domnul chiar pentru a participa la adunarea de împărtășanie. Dar odată ajunși acolo, influența vindecătoare a împărtășaniei Domnului, infuzia de principii ale Evangheliei și îngrijirea oferită de comunitatea Bisericii ne pot trimite acasă mai puternici din punct de vedere spiritual.", "La FSY, peste 200.000 dintre tinerii noștri au venit să-L cunoască mai bine pe Salvator folosind formula simplă de a se întâlni să discute acolo unde doi sau mai mulți dintre ei au fost adunați în numele Său (vedeți Matei 18:20), studiind Evanghelia și scripturile, cântând împreună, rugându-se împreună și găsind pace în Hristos. Aceasta este o rețetă puternică pentru deșteptare spirituală.", "Acești frați și surori din întreaga lume s-au dus acum acasă pentru a stabili ce înseamnă să continuăm să „[ne încredem] în Domnul” (Proverbele 3:5; tema din anul 2022 a tinerilor) când suntem înconjurați de multe și diferite influențe lumești de nestăpânit. Este un lucru să urmăm îndemnul „ascultă-L” (Joseph Smith – Istorie 1:17) într-un loc liniștit de contemplare cu scripturile complet deschise. Dar este cu totul alt lucru să ne demonstrăm ucenicia în această avalanșă de distrageri a vieții muritoare, unde trebuie să ne străduim să urmăm îndemnul „ascultă-L” chiar prin negura preocupărilor personale și a încrederii șovăitoare. Să nu existe nicio îndoială: tinerii noștri demonstrează însușiri și trăsături eroice, când sunt hotărâți în inima și mintea lor să rămână fermi împotriva schimbării continue a principiilor morale din vremurile noastre.", "Odată, am slujit în calitate de soț al președintei Tinerelor Fete la nivel de țăruș. Într-o seară, am fost însărcinat cu aranjarea prăjiturilor în hol, în timp ce soția mea conducea o seară la gura sobei, în capelă, pentru părinți și fiicele lor care se pregăteau să participe la tabăra Tinerelor Fete în săptămâna următoare. După ce le-a explicat unde să fie și ce să aducă, ea a spus: „Marți dimineață, când vă veți lăsa prețioasele fiice la autobuz, să le îmbrățișați strâns. Și să le sărutați de rămas bun – deoarece ele nu se mai întorc”.", "Am auzit pe cineva căruia i s-a tăiat răsuflarea, apoi mi-am dat seama că eram eu. „Nu se mai întorc?”", "Dar ea a continuat: „Când vă veți despărți marți dimineață de aceste fete, ele vor lăsa în urmă distragerile lucrurilor mai puțin importante și vor petrece o săptămână împreună învățând și crescând spiritual și încrezându-se în Domnul. Ne vom ruga împreună și vom cânta, vom găti, vom sluji împreună și ne vom împărtăși mărturiile și vom face lucruri care ne vor permite să simțim Spiritul Tatălui Ceresc, toată săptămâna, până când ne va pătrunde până în oase. Iar sâmbătă, acele fete pe care le veți vedea coborând din autobuz nu vor fi cele pe care le-ați lăsat marți. Ele vor fi ființe noi. Și, dacă le veți ajuta să continue de la acel nivel spiritual crescut, ele vă vor uimi. Ele vor continua să se schimbe și să crească. Și familia dumneavoastră, de asemenea, se va schimba”.", "În acea sâmbătă, a fost întocmai cum a anticipat ea. În timp ce încărcam corturi, am auzit glasul soției mele în micul amfiteatru din pădure, unde fetele se adunaseră înainte de a pleca spre casă. Am auzit-o spunând: „O, iată-vă. Am vegheat asupra voastră toată săptămâna. Fetele noastre de sâmbătă”.", "Tinerii curajoși ai Sionului călătoresc prin vremuri năucitoare. Găsirea bucuriei în această lume plină de perturbări profețite fără a deveni parte a acestei lumi, cu orbirea ei față de sfințenie, este însărcinarea lor concretă. Acum o sută de ani, G. K. Chesterton a vorbit aproape ca și cum ar fi văzut această căutare care se concentrează asupra căminului și este susținută de Biserică, când a spus: „Acum trebuie să simțim universul ca fiind castelul unui căpcăun care urmează să fie luat cu asalt și, în același timp, ca fiind căsuța noastră la care să ne putem întoarce seara” [Ortodoxy (1909), p. 130].", "Din fericire, ei nu trebuie să meargă să se lupte singuri. Se au unul pe altul. Și vă au pe dumneavoastră. Și, ei îl urmează pe profetul în viață, președintele Russell M. Nelson, care conduce cu optimismul cunoscut al unui văzător proclamând că marea acțiune a acestor vremuri – adunarea lui Israel – va fi atât măreață, cât și maiestuoasă [vedeți „Speranța lui Israel (adunare de devoțiune pentru tinerii din întreaga lume, 3 iunie 2018), HopeofIsrael.ChurchofJesusChrist.org].", "În această vară, soția mea, Kalleen, și cu mine am avut escală în Amsterdam, unde, cu mulți ani înainte, am fost un misionar nou. După ce am petrecut luni în care m-am străduit să învăț limba olandeză, avionul nostru KLM ateriza și căpitanul a făcut un anunț incoerent prin sistemul de comunicare. După un moment de tăcere, colegul meu a murmurat: „Cred că a fost în olandeză”. Ne-am aruncat o privire, citindu-ne gândurile unul altuia: totul era pierdut.", "Dar nu era totul pierdut. În timp ce mă minunam de salturile în credință pe care le făcusem atunci, în timp ce traversam acest aeroport în drum spre miracolele care aveau să fie revărsate asupra noastră ca misionari, am fost adus brusc înapoi în prezent de un misionar în viață, care respira și care se îmbarca într-un avion pentru a se duce acasă. El s-a prezentat și a întrebat: „Președinte Lund, ce să fac acum? Ce să fac pentru a rămâne puternic?”.", "Aceasta este aceeași întrebare care este prezentă în mintea tinerilor noștri când pleacă de la conferințele FSY, taberele pentru tineri, excursiile la templu și orice împrejurare în care simt puterile cerului: „Cum poate dragostea față de Dumnezeu să se transforme în ucenicie de durată?”.", "Am simțit un val de dragoste pentru acest misionar realist care slujea în ultimele ore ale misiunii sale și, în acea liniște momentană a Spiritului, mi-am auzit glasul plin de emoție spunând cu simplitate: „Nu trebuie să porți un ecuson pentru a purta numele Său”.", "Am dorit să-mi pun mâinile pe umerii lui și să spun: „Iată ce să faci. Du-te acasă și fii persoana care ai devenit. Ești atât de bun, încât aproape că strălucești în întuneric. Disciplina din misiune și sacrificiile pe care le-ai făcut au făcut din tine un fiu excepțional de bun al lui Dumnezeu. Continuă să faci acasă ceea ce a funcționat atât de bine pentru tine aici. Ai învățat să te rogi și cui să te rogi și limbajul rugăciunii. Ai studiat cuvintele Sale și ai ajuns să-L iubești pe Salvator încercând să fii ca El. L-ai iubit pe Tatăl Ceresc așa cum El Și-a iubit Tatăl, ai slujit altora așa cum a slujit El și ai trăit conform poruncilor așa cum a trăit El – și, când nu ai făcut aceasta, te-ai pocăit. Ucenicia ta nu este asemenea unui slogan de pe un tricou – a devenit o parte din viața ta trăită în mod intenționat pentru alții. Așa că, du-te acasă și fă aceasta. Fii aceasta. Poartă acest avânt spiritual tot restul vieții tale”.", "Știu că, încrezându-ne în Domnul Isus Hristos și în cărarea Sa a legămintelor, putem găsi încredere și pace spirituale în timp ce cultivăm obiceiuri sfinte și rutine neprihănite care pot susține și alimenta focul credinței noastre. Fie ca noi, fiecare în parte, să ne apropiem tot mai mult de acele focuri care ne încălzesc și, orice s-ar întâmpla, să rămânem lângă ele! În numele lui Isus Hristos, amin."]}, {"name": "Îmbracă-te în podoaba ta, Sioane!", "verses": ["Pildele sunt o trăsătură definitorie a abordării magistrale a predării de către Domnul Isus Hristos. Simplu spus, pildele Salvatorului sunt povestiri folosite pentru a compara adevăruri spirituale cu lucruri materiale și experiențe din viața muritoare. De exemplu, evangheliile din Noul Testament abundă în învățături care aseamănă împărăția cerului cu un grăunte de muștar, cu un mărgăritar de mare preț, cu un gospodar și lucrătorii din via sa, cu zece fecioare și cu multe alte lucruri. În timpul unei părți a slujirii Domnului în Galilea, scripturile indică faptul că El „nu le vorbea deloc fără pildă”.", "Înțelesul sau mesajul dorit al unei pilde nu este, de regulă, exprimat în mod explicit. De fapt, povestirea transmite adevărul divin unui destinatar numai în egală proporție cu credința sa în Dumnezeu, cu pregătirea sa spirituală personală și cu dorința sa de a învăța. Astfel, persoana trebuie să-și exercite libertatea morală de a alege și „să ceară, să caute și să bată” în mod activ pentru a descoperi adevărurile incluse într-o pildă.", "Mă rog cu sinceritate ca Duhul Sfânt să ne lumineze pe fiecare în parte în timp ce ne gândim acum la importanța pildei nunții fiului de împărat.", "„Isus a luat cuvântul, și le-a vorbit iarăși în pilde. Și a zis:", "«Împărăția cerurilor se aseamănă cu un împărat, care a făcut nuntă fiului său.", "A trimis pe robii săi să cheme pe cei poftiți la nuntă; dar ei n-au vrut să vină.", "A trimis iarăși alți robi, și le-a zis: „Spuneți celor poftiți: «Iată că am gătit ospățul meu; juncii și vitele mele cele îngrășate au fost tăiate; toate sunt gata, veniți la nuntă»”.", "Dar ei, fără să le pese de poftirea lui, au plecat: unul la holda lui, și altul la negustoria lui»”.", "În vremurile străvechi, una dintre cele mai fericite ocazii din viața iudeilor era nunta – un eveniment care ținea o săptămână sau chiar două. Un astfel de eveniment necesita o planificare amănunțită și invitații erau anunțați din timp, un memento fiind trimis în ziua de deschidere a festivităților. O invitație din partea unui împărat către supușii săi la o nuntă ca aceasta era, în principiu, considerată o poruncă. Totuși, în această pildă, mulți dintre invitații poftiți nu au venit.", "„Refuzul de a participa la ospățul împăratului a fost un [act] deliberat de răzvrătire împotriva… autorității împărătești și o insultă personală atât la adresa suveranului, cât și a fiului său… Întoarcerea unui bărbat la ferma sa și a altuia către [treburile] lui” reflectă prioritățile lor greșite și desconsiderarea totală a voinței împăratului.", "Pilda continuă:", "„Atunci a zis robilor săi: «Nunta este gata; dar cei poftiți n-au fost vrednici de ea.", "Duceți-vă dar la răspântiile drumurilor, și chemați la nuntă pe toți aceia pe care-i veți găsi».", "Robii au ieșit la răspântii, au strâns pe toți pe care i-au găsit, și buni și răi, și odaia ospățului de nuntă s-a umplut de oaspeți”.", "În acele zile, obiceiul era ca gazda nunții – în această pildă, împăratul – să asigure haine nuntașilor. Aceste haine de nuntă erau simple, fără diferențieri, pe care toți participanții le purtau. În acest fel, rangul și poziția erau eliminate și toți cei de la ospăț puteau socializa ca fiind egali.", "Oamenii invitați de la răspântiile drumurilor să participe la nuntă nu ar fi avut timpul sau mijloacele necesare să-și procure ținuta adecvată în vederea pregătirii pentru eveniment. În consecință, cel mai probabil, împăratul le-a dat oaspeților haine din garderoba sa. Tuturor li s-a dat ocazia să se îmbrace în haine regale.", "Când împăratul a intrat în sala de nunți, el a cercetat auditoriul și a observat imediat că unul dintre invitați sărea în ochi pentru că nu purta haina de nuntă. Omul a fost adus în față, iar împăratul a întrebat: „«Prietene, cum ai intrat aici fără să ai haină de nuntă?». Omul acela a amuțit”. În principiu, împăratul a întrebat: „De ce nu porți haina de nuntă, deși ți s-a oferit?”.", "În mod evident, bărbatul nu era îmbrăcat corespunzător pentru această ocazie specială, iar expresia „omul acela a amuțit” indică faptul că bărbatul nu avea nicio scuză.", "Vârstnicul James E. Talmage a făcut următorul comentariu instructiv cu privire la semnificația faptelor acestui bărbat: „Faptul că oaspetele care nu era îmbrăcat corespunzător era vinovat de neglijență, lipsă de respect voită sau de vreo jignire mai gravă este evident din context. La început, împăratul a fost circumspect într-un mod elegant, întrebând doar cum intrase bărbatul fără haină de nuntă. Dacă invitatul ar fi putut să explice înfățișarea sa ieșită din comun sau dacă ar fi avut o scuză rezonabilă, cu siguranță ar fi vorbit; dar ni s-a spus că a amuțit. Invitațiile împăratului fuseseră adresate, în mod liber, tuturor celor pe care robii săi îi găsiseră; dar fiecare dintre ei trebuia să intre în palatul împărătesc pe ușă; și, înainte de a ajunge în sala de festivități, în care împăratul urma să apară în persoană, fiecare trebuia să fie îmbrăcat în mod corespunzător; dar cel care nu era îmbrăcat corespunzător intrase, cumva, pe altă cale; și, netrecând pe la santinelele de la intrare, era un intrus”.", "Un autor creștin, John O. Reid, a remarcat că refuzul bărbatului de a purta haina de nuntă a fost o lipsă crasă de „respect atât față de împărat, cât și față de fiul său”. Lui nu doar că-i lipsea haina de nuntă, ci a ales să n-o poarte. Răzvrătindu-se, el a refuzat să se îmbrace corespunzător pentru această ocazie. Reacția împăratului a fost rapidă și hotărâtoare: „Legați-i mâinile și picioarele, și luați-l și aruncați-l în întunerecul de afară; acolo va fi plânsul și scrâșnirea dinților”.", "Judecarea bărbatului de către împărat nu se bazează, în principal, pe lipsa hainei de nuntă – ci pe faptul că „el era, de fapt, hotărât să n-o poarte. Bărbatul… și-a dorit onoarea de a participa la nuntă, dar… nu a dorit să urmeze obiceiul împăratului. El a vrut să facă lucrurile în felul său. Faptul că nu s-a îmbrăcat corespunzător a dezvăluit răzvrătirea sa lăuntrică împotriva împăratului și instrucțiunilor sale”.", "Pilda se încheie, apoi, cu următorul verset pătrunzător: „Căci mulți sunt chemați, dar puțini sunt aleși”.", "În mod interesant, Joseph Smith a făcut următoarea modificare în acest verset din Matei, în traducerea sa inspirată a Bibliei: „Căci mulți sunt chemați, dar puțini sunt aleși; așadar nu toți poartă haina de nuntă”.", "Între invitația la nuntă și alegerea de a lua parte la ospățul nunții există o legătură, dar și o diferență. Invitația este adresată tuturor bărbaților și femeilor. O persoană poate chiar să accepte invitația și să ia loc la masă – și, totuși, să nu fie aleasă să mănânce, deoarece nu are haina de nuntă corespunzătoare a credinței care convertește în Domnul Isus și în harul Său divin. Astfel, avem atât chemarea lui Dumnezeu, cât și răspunsul nostru individual la acea chemare și mulți pot fi chemați, dar puțini aleși.", "A fi sau a deveni ales nu este un statut exclusiv care ni se conferă. Ci, mai degrabă, dumneavoastră și cu mine putem alege să fim aleși prin exercitarea, în mod neprihănit, a libertății noastre morale de a alege.", "Vă rog să remarcați folosirea cuvântului aleși în următoarele versete familiare din Doctrină și legăminte:", "„Iată mulți sunt chemați, dar puțini sunt aleși. Și de ce nu sunt ei aleși?", "Pentru că inimile lor sunt îndreptate așa de mult spre lucrurile acestei lumi și aspiră la onorurile oamenilor”.", "Cred că sensul acestor versete este foarte ușor de înțeles. Dumnezeu nu are o listă cu favoriți în care trebuie să sperăm că, într-o zi, vor fi adăugate și numele noastre. El nu limitează „aleșii” doar la câțiva. În schimb, inima noastră, dorințele noastre, cinstirea, de către noi, a legămintelor și rânduielilor sacre ale Evangheliei, supunerea noastră față de porunci și, cel mai important, harul mântuitor și mila Salvatorului stabilesc dacă suntem socotiți ca fiind unul dintre cei aleși ai lui Dumnezeu.", "„Căci noi lucrăm cu sârguință ca să scriem, ca să-i convingem pe copiii noștri, precum și pe frații noștri să creadă în Hristos și să se împace cu Dumnezeu; căci noi știm că, după ce am făcut tot posibilul, numai prin har suntem salvați.”", "În agitația vieții noastre de zi cu zi și în tulburarea lumii contemporane în care trăim, putem fi distrași de la lucrurile eterne care contează cel mai mult făcând din plăcere, prosperitate, popularitate și din faptul de a ieși în evidență prioritățile noastre principale. Preocuparea noastră pe termen scurt cu privire la „lucrurile acestei lumi” și „onorurile oamenilor” ne poate face să ne pierdem dreptul spiritual de întâi născut pentru mai puțin decât o ciorbă.", "Repet îndemnul Domnului către poporul Său transmis prin intermediul profetului Hagai din Vechiul Testament: „Așa vorbește acum Domnul oștirilor: «Uitați-vă cu băgare de seamă la căile voastre»”.", "Noi, fiecare în parte, trebuie să ne evaluăm, în mod sincer și cu ajutorul rugăciunii, prioritățile temporale și spirituale pentru a identifica lucrurile din viața noastră care pot împiedica binecuvântările generoase pe care Tatăl Ceresc și Salvatorul sunt dornici să le reverse asupra noastră. Și, cu siguranță, Duhul Sfânt ne va ajuta să ne vedem așa cum suntem cu adevărat.", "Pe măsură ce căutăm, în mod corespunzător, darul spiritual de a avea ochi să vedem și urechi să auzim, vă promit că vom fi binecuvântați cu capacitatea și judecata de a ne întări legătura de legământ cu Domnul cel Viu. Vom primi, de asemenea, puterea Divinității în viața noastră – și, în cele din urmă, vom fi atât chemați, cât și aleși pentru ospățul Domnului.", "„Trezește-te, trezește-te! Îmbracă-te în podoaba ta, Sioane!”", "„Pentru că Sionul trebuie să crească în frumusețe și în sfințenie; granițele lui trebuie să fie lărgite; țărușii lui trebuie întăriți; da, adevărat vă spun vouă, Sionul trebuie să se trezească și să-și pună veșmintele frumoase.”", "Declar, cu bucurie, mărturia mea despre divinitatea și realitatea vie a lui Dumnezeu, Tatăl nostru Etern, și ale Fiului Său Preaiubit, Isus Hristos. Depun mărturie că Isus Hristos este Salvatorul și Mântuitorul nostru și că El trăiește. Depun mărturie, de asemenea, că Tatăl și Fiul i-au apărut băiatului Joseph Smith, începând astfel restaurarea Evangheliei Salvatorului în zilele din urmă. Fie ca noi, fiecare în parte, să căutăm să avem și să fim binecuvântați cu ochi care să vadă și urechi care să audă! Mă rog pentru aceasta în numele sacru al Domnului Isus Hristos, amin."]}, {"name": "Biruiți lumea și găsiți odihnă", "verses": ["Dragi frați și surori, sunt recunoscător să fiu alături de dumneavoastră în această dimineață glorioasă de sabat. Mă gândesc permanent la dumneavoastră. Mă uimește rapiditatea cu care acționați când vedeți pe cineva la nevoie. Sunt uimit de credința și mărturia pe care le demonstrați din nou și din nou. Plâng gândindu-mă la tristețile, dezamăgirile și grijile dumneavoastră. Vă iubesc! Vă asigur că Tatăl nostru Ceresc și Fiul Său Preaiubit, Isus Hristos, vă iubesc. Ei vă cunosc în detaliu circumstanțele, bunătatea, nevoile și rugăciunile pentru a fi ajutați. Din nou și din nou, mă rog ca dumneavoastră să simțiți dragostea Lor pentru dumneavoastră.", "Este vital să simțiți dragostea Lor acum, când se pare că suntem asaltați zilnic de știri care ne tulbură. Poate aveți zile în care ați dori să puteți să vă puneți pijamaua, să vă ghemuiți în pat și să rugați pe cineva să vă trezească atunci când agitația ia sfârșit.", "Dar, dragi frați și surori, vă așteaptă atât de multe lucruri minunate. În zilele care vor veni, vom vedea cele mai mărețe manifestări ale puterii Salvatorului pe care lumea le-a văzut vreodată. Între timpul de acum și timpul întoarcerii Sale „cu putere și cu mare glorie”, El va revărsa privilegii, binecuvântări și miracole nenumărate asupra celor credincioși.", "Totuși, în prezent, noi trăim în ceea ce este, cu siguranță, cea mai complicată perioadă din istoria lumii. Complexitatea și încercările fac ca mulți oameni să se simtă copleșiți și epuizați. Gândiți-vă, totuși, la această întâmplare recentă care ar putea să ne arate cum putem găsi odihnă, dumneavoastră și cu mine.", "În timpul recentei case deschise pentru Templul Washington D.C., un membru al comitetului de organizare a casei deschise a fost martorul unei interacțiuni pline de semnificație în timp ce însoțea prin templu mai mulți jurnaliști de seamă. Cumva, o familie cu copii mici s-a alăturat acestui tur pentru media. Un reporter adresa întrebări despre „călătoria” unui membru care trece prin diferitele camere din templu. El dorea să știe dacă respectiva călătorie prin templu simbolizează provocările cu care se confruntă o persoană în călătoria prin viață.", "Un băiețel din acea familie a intervenit în discuție. Când grupul a intrat într-o cameră pentru înzestrare, băiatul a arătat spre altar, unde oamenii îngenunchează pentru a face legăminte cu Dumnezeu, și a spus: „O, aici este bine. Acesta este locul în care oamenii se odihnesc în călătoria lor prin templu”.", "Mă îndoiesc că băiatul a înțeles profunzimea observației lui. El, probabil, nu avea nicio idee despre legătura directă dintre facerea unui legământ cu Dumnezeu în templu și promisiunea uimitoare a Salvatorului:", "„Veniți la Mine, toți cei trudiți și împovărați, și Eu vă voi da odihnă.", "Luați jugul Meu asupra voastră, și învățați de la Mine… și veți găsi odihnă pentru sufletele voastre.", "Căci jugul Meu este bun, și sarcina mea este ușoară”.", "Dragi frați și surori, sunt mâhnit pentru aceia care părăsesc Biserica pentru că simt că o calitate de membru cere prea mult de la ei. Ei încă nu au descoperit că a face și a ține legăminte le face, de fapt, viața mai ușoară! Fiecare persoană care face legăminte în bazinul de botez și în temple – și le ține– are acces sporit la puterea lui Isus Hristos. Vă rog să cugetați asupra acestui adevăr uluitor!", "Răsplata pentru ținerea legămintelor cu Dumnezeu este puterea cerească – puterea care ne întărește pentru a rezista mai bine în fața încercărilor, ispitelor și suferințelor. Această putere ne face calea mai ușoară. Cei care trăiesc potrivit legilor superioare ale lui Isus Hristos au acces la puterea Sa superioară. Astfel, cei care țin legămintele au dreptul la un fel special de odihnă, de care au parte prin relația lor de legământ cu Dumnezeu.", "Înainte ca Salvatorul să Se supună de bunăvoie agoniei din Ghetsimani și de pe Căpățâna, El a declarat apostolilor Săi: „În lume veți avea necazuri; dar îndrăzniți, Eu am biruit lumea”. Ulterior, El ne-a rugat stăruitor pe fiecare dintre noi să facem la fel spunând: „Vreau să biruiți lumea”.", "Dragi frați și surori, mesajul meu pentru dumneavoastră, astăzi, este că, deoarece Isus Hristos a biruit această lume decăzută și deoarece El a ispășit pentru fiecare dintre noi, și dumneavoastră puteți birui această lume saturată de păcat, egocentrică și, adesea, istovitoare.", "Deoarece Salvatorul, prin ispășirea Sa infinită, l-a mântuit pe fiecare dintre noi de slăbiciune, greșeală și păcat și deoarece El a trecut prin toată durerea, îngrijorarea și a purtat toată povara pe care dumneavoastră ați avut-o vreodată, atunci când vă pocăiți cu adevărat și căutați ajutorul Său, vă puteți ridica deasupra acestei lumi nesigure din prezent.", "Puteți birui epuizantele molime spirituale și emoționale ale lumii, inclusiv aroganța, mândria, mânia, imoralitatea, ura, lăcomia, invidia și teama. În pofida distragerilor și distorsionărilor care se învolbură în jurul nostru, puteți găsi adevărata odihnă – însemnând alinare și pace – chiar în mijlocul celor mai supărătoare probleme ale dumneavoastră.", "Acest adevăr important ne conduce spre trei întrebări fundamentale.", "Prima: Ce înseamnă să biruim lumea?", "A doua: Cum facem aceasta?", "Și, a treia: Cum ne binecuvântează viața biruirea lumii?", "Ce înseamnă să biruim lumea? Înseamnă să biruim ispita de a ne îngriji mai mult de lucrurile acestei lumi decât de lucrurile lui Dumnezeu. Înseamnă să ne încredem în doctrina lui Hristos mai mult decât în filosofiile omului. Înseamnă să găsim desfătare în adevăr, să denunțăm înșelăciunea și să devenim „urmașii umili ai lui Hristos”. Înseamnă să alegem să ne abținem de la orice alungă Spiritul. Înseamnă să dorim să „abandonăm” chiar și păcatele noastre preferate.", "Cu siguranță, biruirea lumii nu înseamnă să devenim perfecți în această viață, nici nu înseamnă că problemele dumneavoastră se vor evapora în mod magic – pentru că nu se va întâmpla aceasta. Și nu înseamnă că nu veți mai face greșeli. Dar, biruirea lumii înseamnă că rezistența dumneavoastră în fața păcatului va crește. Inima vi se va înmuia pe măsură ce credința dumneavoastră în Isus Hristos va crește. Biruirea lumii înseamnă să ajungeți să-I iubiți pe Dumnezeu și pe Preaiubitul Său Fiu mai mult decât iubiți pe oricine și orice.", "Atunci, cum biruim noi lumea? Regele Beniamin ne-a învățat cum. El a spus că „omul prin firea lui este un dușman al lui Dumnezeu” și rămâne așa în vecii vecilor, „dacă el nu se supune chemărilor Spiritului Sfânt și înlătură omul firesc și devine un sfânt prin ispășirea lui Hristos Domnul”. De fiecare dată când căutați și urmați îndemnurile Spiritului, de fiecare dată când faceți lucruri bune – lucruri pe care „omul firesc” nu le-ar face, dumneavoastră biruiți lumea.", "Biruirea lumii nu este un eveniment care are loc într-o zi sau două. Aceasta are loc de-a lungul vieții pe măsură ce noi îmbrățișăm, în repetate rânduri, doctrina lui Hristos. Noi cultivăm credința în Isus Hristos prin pocăință zilnică și ținerea legămintelor care ne înzestrează cu putere. Rămânem pe cărarea legămintelor și suntem binecuvântați cu tărie spirituală, revelație personală, credință tot mai mare și slujirea îngerilor. Viața trăită potrivit doctrinei lui Hristos poate avea ca rezultat cel mai puternic, virtuos tipar repetitiv, creator al avântului spiritual în viața noastră.", "Pe măsură ce ne străduim să trăim potrivit legilor superioare ale lui Isus Hristos, inimile noastre și natura noastră însăși încep să se schimbe. Salvatorul ne ridică deasupra influenței acestei lumi decăzute binecuvântându-ne cu mai multă dragoste, umilință, generozitate, bunătate, autodisciplină, pace și odihnă.", "Acum, ați putea gândi că toate acestea sună mai mult ca muncă spirituală asiduă, decât ca odihnă Dar iată mărețul adevăr: Deși lumea susține cu insistență că puterea, avuțiile, popularitatea și plăcerile trupești aduc fericire, ele nu fac aceasta! Ele nu pot. Ceea ce au ele ca rezultat nu este decât un înlocuitor fără valoare al „[stării binecuvântate și fericite]” a celor care „țin poruncile lui Dumnezeu”.", "Adevărul este că este mult mai istovitor să cauți fericirea unde nu poți, niciodată, s-o găsești! Totuși, când te înjugi alături de Isus Hristos și faci munca spirituală necesară pentru a birui lumea, El și doar El are puterea de a te ridica deasupra influenței acestei lumi.", "Acum, cum ne binecuvântează viața biruirea lumii? Răspunsul este limpede: intrarea într-o relație de legământ cu Dumnezeu ne leagă de El într-un mod care face ca tot ce are legătură cu viața să fie mai ușor. Vă rog să nu mă înțelegeți greșit. Nu am spus că faptul de face legăminte face viața ușoară. Din contră, să vă așteptați la opoziție, pentru că dușmanul nu dorește ca dumneavoastră să descoperiți puterea lui Isus Hristos. Dar purtând jugul alături de Salvator înseamnă să aveți acces la tăria și puterea Sa mântuitoare.", "Repet o învățătură profundă a președintelui Ezra Taft Benson: „Bărbații și femeile care își pun viețile în mâinile lui Dumnezeu vor descoperi că El poate face mult mai mult cu viețile lor decât pot face ei înșiși. El va face ca bucuriile lor să fie mai profunde, le va lărgi viziunea, va face ca mintea lor să fie mai ascuțită… le va înălța spiritul, le va înmulți binecuvântările, le va oferi mai multe ocazii, le va alina sufletele, le va ridica prieteni și va revărsa pace”.", "Aceste privilegii incomparabile sunt ale celor care caută sprijinul cerului pentru a-i ajuta să biruie această lume. În acest scop, încredințez membrilor întregii Biserici aceeași însărcinare pe care am dat-o tinerilor adulți în luna mai. I-am îndemnat pe ei atunci – și vă implor pe dumneavoastră acum – să preluați controlul asupra mărturiei dumneavoastră despre Isus Hristos și Evanghelia Sa. Lucrați pentru a o obține. Îngrijiți-o astfel încât să crească. Hrăniți-o cu adevăr. Nu o poluați cu filosofii false ale bărbaților necredincioși și femeilor necredincioase. Pe măsură ce faceți din mărturia dumneavoastră despre Isus Hristos cea mai mare prioritate, fiți atenți la miracolele care vor avea loc în viața dumneavoastră.", "Vă implor în această dimineață să găsiți odihnă de la agitația, nesiguranța și suferința acestei lumi biruind lumea prin legămintele pe care le faceți cu Dumnezeu. Permiteți-I să știe, prin rugăciunile și faptele dumneavoastră, că doriți cu adevărat să biruiți lumea. Rugați-L să vă lumineze mintea și să vă trimită ajutorul de care aveți nevoie. În fiecare zi, consemnați-vă gândurile pe care le aveți când vă rugați; apoi, continuați cu sârguință. Petreceți mai mult timp în templu și căutați să înțelegeți cum vă învață templul să vă ridicați deasupra aceste lumi decăzute..", "Așa cum am declarat anterior, adunarea lui Israel este cea mai importantă lucrare care are loc, pe pământ, astăzi. Un element esențial al acestei adunări este pregătirea unui popor care este capabil, pregătit și demn să-L primească pe Domnul când va veni din nou; un popor care L-a ales deja pe Isus Hristos și nu a ales această lume decăzută; un popor care s-a bucurat de libertatea sa de a alege să trăiască potrivit legilor superioare, mai sfinte ale lui Isus Hristos.", "Vă îndemn, dragi frați și surori, să deveniți acest popor neprihănit. Prețuiți și onorați legămintele pe care le faceți mai presus de orice alte lucruri cărora vă dedicați. Când Îl lăsați pe Dumnezeu să aibă întâietate în viața dumneavoastră, vă promit că veți avea parte de o mai mare pace, încredere și, da, odihnă.", "Prin puterea sfântului apostolat cu care sunt învestit, vă binecuvântez în străduința dumneavoastră de a birui această lume. Vă binecuvântez să vă măriți credința în Isus Hristos și să învățați mai bine cum să folosiți puterea Sa. Vă binecuvântez să puteți discerne adevărul de greșeală. Vă binecuvântez să vă îngrijiți mai mult de lucrurile lui Dumnezeu decât de lucrurile lumii. Vă binecuvântez să vedeți nevoile celor din jurul dumneavoastră și să-i întăriți pe cei pe care îi iubiți. Pentru că Isus Hristos a biruit această lume, o puteți birui și dumneavoastră. Astfel depun mărturie, în numele sacru al lui Isus Hristos, amin."]}, {"name": "Moștenire a încurajării", "verses": ["Dragii mei frați și dragile mele surori, sunt recunoscător că ne-am adunat împreună pentru această conferință generală a Bisericii lui Isus Hristos a Sfinților din Zilele din Urmă. Noi am simțit credința și dragostea dumneavoastră, oriunde vă aflați. Am fost edificați de învățăturile inspirate, mărturiile puternice și muzica magnifică.", "Vă încurajez să continuați să vă străduiți să vă pregătiți pentru a vă întoarce la Tatăl Ceresc și la Isus Hristos. Oriunde vă aflați pe cărarea legămintelor, vă veți confrunta cu lupta împotriva încercărilor fizice ale vieții muritoare sau cu opoziția lui Satana.", "Când mă plângeam de cât de greu era ceva, mama îmi spunea: „O, Hal, desigur că este greu. Așa trebuie să fie. Viața este o încercare”.", "Ea a putut să spună acest lucru cu calm, chiar cu zâmbetul pe buze, deoarece ea știa două lucruri. Indiferent de luptă, ceea ce conta cel mai mult era să ajungă acasă pentru a fi alături de Tatăl ei Ceresc. Și ea știa că putea să facă acest lucru prin credință în Salvatorul ei.", "Ea simțea că El era aproape de ea. În acele zile în care știa că era pe moarte, ea mi-a vorbit despre Salvator în timp ce stătea culcată în dormitorul ei. Lângă patul ei, era o ușă către o altă cameră. Ea a zâmbit și s-a uitat la ușă în timp ce vorbea, cu calm, despre faptul că avea să Îl vadă în curând. Încă îmi amintesc cum mă uitam la ușă și îmi imaginam camera din spatele ei.", "Ea este acum în lumea spiritelor. A putut să-și mențină privirea asupra premiului pe care l-a dorit de-a lungul anilor de încercări fizice și personale.", "Această moștenire a încurajării pe care ea ne-a lăsat-o este cel mai bine descrisă în Moroni 7, unde Mormon îi încurajează pe fiul său Moroni și pe poporul său. Este o moștenire a încurajării pentru urmași așa cum mama mea a lăsat una pentru membrii familiei ei. Mormon a lăsat această moștenire a încurajării tuturor celor care sunt hotărâți să se pregătească de-a lungul tuturor încercărilor lor din viața muritoare, pentru viața eternă.", "În primele versete din Moroni 7, Mormon începe cu o mărturie despre Isus Hristos, despre îngeri și despre Spiritul lui Hristos, care ne permite să deosebim binele de rău și, astfel, să putem alege ce este drept.", "El Îl pune pe primul loc pe Isus Hristos, așa cum fac toți cei care reușesc să ofere încurajări celor care se străduiesc să urce mai departe pe cărarea către căminul lor ceresc.", "„Căci niciun om nu poate fi salvat, potrivit cuvintelor lui Hristos, dacă ei nu vor avea credință în numele Lui; de aceea, dacă aceste lucruri au încetat, atunci a încetat și credința; și îngrozitoare este starea omului, căci ei sunt ca și cum nicio mântuire nu s-ar fi înfăptuit.", "Dar iată, frații mei preaiubiți, eu cred lucruri mai bune despre voi, căci eu cred că voi aveți credință în Hristos datorită blândeții voastre; căci dacă voi nu aveți credință în El, atunci voi nu sunteți demni de a fi numărați printre oamenii Bisericii Lui.”", "Mormon a văzut blândețea ca fiind dovada tăriei credinței lor. El a văzut că ei se simțeau dependenți de Salvator. El i-a încurajat observând acea credință. Mormon a continuat să-i încurajeze ajutându-i să vadă că credința și blândețea lor aveau să le clădească încredințarea și încrederea că aveau să aibă succes în lupta lor:", "„Și iarăși, frații mei preaiubiți, eu aș dori să vorbesc către voi despre nădejde. Cum se poate ca voi să aveți credință dacă nu aveți nădejde?", "Și ce este aceea pentru care voi aveți nădejde? Iată, vă spun eu vouă că voi trebuie să aveți nădejde prin ispășirea lui Hristos și prin puterea învierii Lui ca să fiți înălțați la viață veșnică și aceasta datorită credinței voastre în El în acord cu făgăduința.", "De aceea, dacă un om are credință, el trebuie să aibă nădejde, căci fără credință nicio nădejde nu poate să fie.", "Și iarăși, iată vă spun eu vouă că nimeni nu poate să aibă credință și nădejde dacă nu are blândețe și inima smerită”.", "Apoi, Mormon îi încurajează depunând mărturie că ei sunt pe cale de a primi darul de a avea inima plină de dragostea pură a lui Hristos. El le arată cum lucrează împreună credința în Isus Hristos, blândețea, umilința, Duhul Sfânt și speranța fermă de a primi viață eternă. Îi încurajează astfel:", "„Niciunul nu este primit înaintea lui Dumnezeu în afară de cel blând și cu inima smerită; și dacă un om este blând și cu inima smerită și mărturisește prin puterea Duhului Sfânt că Isus este Hristosul, atunci el trebuie să aibă caritate; căci dacă el nu are caritate, atunci el este un nimic; de aceea el trebuie să aibă caritate”.", "Privind în urmă, văd acum modul în care darul carității – dragostea pură a lui Hristos – a întărit-o, a îndrumat-o, a susținut-o și a schimbat-o pe mama mea în lupta ei pe drumul către casă.", "„Iar caritatea suferă îndelung și este binevoitoare și nu invidiază și nu este îngâmfată și nu caută nimic pentru sine, nu este provocată cu ușurință, nu se gândește la rău și nu se bucură în nedreptate, ci se bucură în adevăr, suportă toate lucrurile, crede toate lucrurile, nădăjduiește toate lucrurile, rabdă toate lucrurile.", "De aceea, frații mei preaiubiți, dacă nu aveți caritate, atunci voi sunteți de nimic, căci caritatea niciodată nu piere. De aceea, lipește-te de caritate care este cea mai mare dintre toate, căci toate lucrurile trebuie să piară –", "Dar caritatea este dragostea pură a lui Hristos și ea rabdă în vecii vecilor; și acela care este găsit că o are în ziua din urmă bine va fi de el.", "De aceea, frații mei preaiubiți, rugați-vă la Tatăl cu toată puterea inimii, pentru ca voi să fiți plini de dragostea Lui pe care El a dăruit-o tuturor acelora care Îl urmează cu adevărat pe Fiul Său, Isus Hristos; pentru ca voi să deveniți fiii lui Dumnezeu; pentru ca atunci când El va veni, noi să fim la fel ca El, căci noi Îl vom vedea pe El așa cum El este; pentru ca noi să putem să avem această nădejde; pentru ca noi să fim purificați tot așa cum El este pur.”", "Sunt recunoscător pentru încurajările din exemplul și învățăturile lui Mormon. De asemenea, am fost binecuvântat de moștenirea mamei mele. Profeții de la Adam până în prezent, prin învățături și exemplu, m-au întărit.", "Din respect față de cei pe care îi cunosc personal și față de familiile lor, am ales să nu caut să aflu detaliile despre încercările lor sau să vorbesc despre minunatele lor daruri în mod public. Totuși, ceea ce am văzut m-a încurajat și m-a schimbat în bine.", "Cu riscul de a-i încălca intimitatea, voi vorbi puțin despre încurajările oferite de soția mea. Fac acest lucru cu grijă. Ea este o persoană discretă, care nu caută și nici nu dorește laude.", "Suntem căsătoriți de 60 de ani. Acestei experiențe se datorează faptul că eu înțeleg acum sensul acestor expresii scripturale: credință, speranță, blândețe, a îndura, a nu căuta nimic pentru sine, a te bucura în adevăr, a nu te gândi la rău și, mai presus de toate, caritate. Îi încalc intimitatea pentru a putea depune mărturie că oamenii pot include în viața lor zilnică toate aceste idealuri minunate în timp ce progresează pe măsură ce au parte de loviturile vieții.", "Milioane dintre dumneavoastră care ascultați cunoașteți astfel de oameni. Mulți dintre dumneavoastră sunteți astfel de persoane. Cu toții avem nevoie de exemple care ne încurajează și de prieteni iubitori.", "Când stați cu cineva în calitate de soră care păstorește sau frate care păstorește, atunci Îl reprezentați pe Domnul. Gândiți-vă la ce ar face sau ar spune El. El i-ar invita să vină la El. El i-ar încuraja. El ar observa și ar lăuda începutul schimbărilor pe care ei vor trebui să le facă. Și El ar fi exemplul perfect pe care ei să-l emuleze.", "Nimeni nu poate face acest lucru pe deplin încă, dar, urmărind această conferință, puteți ști că vă aflați pe drumul cel bun. Salvatorul vă cunoaște încercările în detaliu. El vă cunoaște potențialul de a crește în credință, speranță și caritate.", "Poruncile și legămintele pe care El vi le oferă nu sunt teste pentru a vă controla. Ele sunt un dar pentru a vă ridica în vederea primirii tuturor darurilor lui Dumnezeu și întoarcerii acasă la Tatăl dumneavoastră Ceresc și la Domnul, care vă iubesc.", "Isus Hristos a plătit prețul pentru păcatele noastre. Vom putea cere această binecuvântare de a primi viață eternă dacă vom avea suficientă credință în El pentru a ne pocăi și a deveni ca un copil, puri și pregătiți să primim cel mai măreț dintre toate darurile lui Dumnezeu.", "Mă rog ca dumneavoastră să acceptați invitația Sa și că o veți oferi și altor copii ai Tatălui nostru Ceresc.", "Mă rog pentru misionarii noștri din întreaga lume. Fie ca ei să fie inspirați să încurajeze fiecare persoană să dorească să primească și să creadă că invitația este de la Isus Hristos, oferită prin slujitorii Săi care au luat asupra lor numele Său!", "Depun mărturie că El trăiește și conduce Biserica Sa. Eu sunt martorul Său. Președintele Russell M. Nelson este profetul în viață al lui Dumnezeu pentru tot pământul. Știu că acest lucru este adevărat. În numele sacru al lui Isus Hristos, amin."]}, {"name": "Răspunsul este Isus", "verses": ["Ce onoare este pentru mine să vă vorbesc în cadrul acestei sesiuni a conferinței! Astăzi, mă adresez dumneavoastră în calitate de prieteni. În Evanghelia după Ioan, Salvatorul ne-a învățat că suntem prietenii Săi dacă facem ceea ce ne cere să facem.", "Dragostea noastră individuală și colectivă față de Salvator și legămintele făcute cu El sunt cele care ne unesc. Președintele Henry B. Eyring ne-a învățat: „Doresc să vă spun cât de mult vă iubește Domnul și cât de multă încredere are în dumneavoastră. Și, chiar mai mult, doresc să vă spun cât de mult Se bazează El pe dumneavoastră”.", "Când am fost chemat de președintele Russell M. Nelson să fiu autoritate generală, am fost copleșit de emoții. Era copleșitor. Soția mea Julie și cu mine am așteptat neliniștiți sesiunea de sâmbătă după-amiază a conferinței generale. M-am simțit umil când am fost susținut. Am numărat cu atenție pașii până la locul meu desemnat pentru a nu cădea la prima mea însărcinare.", "La încheierea sesiunii, s-a întâmplat ceva ce a avut un efect profund asupra mea. Membrii cvorumului au format un rând și au salutat, pe rând, fiecare autoritate generală nou chemată. Fiecare și-a împărtășit dragostea și sprijinul. Cu un abrazo călduros (o îmbrățișare călduroasă), ei au spus: „Nu-ți face griji – locul tău este aici”.", "În relația noastră cu Salvatorul, El Se uită la inimă și nu este „părtinitor”. Gândiți-vă cum Și-a ales apostolii. El nu a dat atenție statutului sau bogăției. El ne invită să-L urmăm și cred că El ne asigură că locul nostru este alături de El.", "Acest mesaj este valabil îndeosebi pentru tinerii Bisericii. Eu văd în voi ceea ce vede și președintele Nelson. Dânsul a spus că „există ceva incontestabil special în legătură cu această generație de tineri. Tatăl vostru Ceresc are mare încredere în voi dacă v-a trimis pe pământ în această perioadă. V-ați născut pentru a fi măreți!”.", "Sunt recunoscător pentru ceea ce învăț de la tineri. Sunt recunoscător pentru ceea ce mă învață copiii mei, misionarii noștri și nepoatele și nepoții mei.", "Nu cu mult timp în urmă, lucram la ferma noastră împreună cu nepotul meu Nash. El are șase ani și o inimă pură. El este nepotul cu numele de Nash preferat și cred că eu sunt unchiul lui vorbitor în cadrul conferinței de astăzi preferat.", "Când m-a ajutat să găsesc o soluție pentru proiectul nostru, i-am spus: „Nash, este o idee minunată! Cum ai devenit atât de deștept?”. S-a uitat la mine cu o expresie în ochi care spunea: „Unchiule Ryan, cum de nu știi răspunsul la această întrebare?”.", "El, pur și simplu, a ridicat din umeri, a zâmbit și a spus cu încredere: „Isus”.", "În acea zi, Nash mi-a adus aminte această învățătură simplă și, totuși, profundă. Răspunsul la cele mai simple întrebări și la cele mai complexe probleme este întotdeauna același. Răspunsul este Isus Hristos. Orice soluție se găsește în El.", "În Evanghelia după Ioan, Salvatorul le-a spus ucenicilor Săi că El avea să pregătească un loc pentru ei. Toma era confuz și I-a spus Salvatorului:", "„«Doamne… nu știm unde Te duci; cum putem să știm calea într-acolo?».", "„Isus i-a zis: «Eu sunt calea, adevărul și viața. Nimeni nu vine la Tatăl decât prin Mine»”.", "Salvatorul i-a învățat pe ucenicii Săi că El este „calea, adevărul și viața”. El este răspunsul la întrebarea cum să venim la Tatăl Ceresc. Dobândirea unei mărturii despre rolul Său divin în viața noastră a fost ceva ce am învățat când eram tânăr băiat.", "În timp ce slujeam în Argentina, în calitate de misionar, președintele Howard W. Hunter ne-a invitat să facem ceva care a avut un efect profund asupra vieții mele. El a spus: „Trebuie să-L cunoaștem pe Hristos mai bine decât Îl cunoaștem; trebuie să ne aducem aminte de El mai des decât ne aducem aminte de El; trebuie să-I slujim cu mai multă cutezanță decât Îi slujim”.", "La acea vreme, eram preocupat de cum să fiu un misionar mai bun. Acesta a fost răspunsul: să-L cunosc pe Hristos, să-mi aduc aminte de El și să-I slujesc. Misionarii din întreaga lume sunt uniți în acest scop: să „[invite] pe alții să vină la Hristos ajutându-i să primească Evanghelia restaurată prin credință în [El] și [în] ispășirea Sa” și prin „pocăință, botez, primirea darului Duhului Sfânt și îndurarea până la sfârșit”. Pentru prietenii noștri care îi ascultă pe misionari, adaug invitația mea de a veni la Hristos. Împreună, ne vom strădui să-L cunoaștem, să ne aducem aminte de El și să-I slujim.", "Slujirea în misiune a fost o perioadă sacră a vieții mele. În ultimul meu interviu cu el în calitatea mea de misionar cu timp deplin, președintele Blair Pincock a vorbit despre schimbarea care urma să aibă loc în ceea ce privea conducătorii misiunii, deoarece el și soția sa se apropiau, de asemenea, de încheierea slujirii lor. Amândoi eram triști că urma să terminăm ceva ce îndrăgeam atât de mult. El a putut vedea că eram tulburat de gândul că urma să nu mai fiu misionar cu timp deplin. A fost un om cu mare credință și m-a învățat cu dragoste, așa cum o făcuse în ultimii doi ani. El a arătat către ilustrația cu Isus Hristos de deasupra biroului său și a spus: „Dragă vârstnice Olsen, totul va fi bine pentru că aceasta este lucrarea Sa”. M-am simțit liniștit știind că Salvatorul ne va ajuta, nu doar în timp ce slujim, ci mereu – dacă Îl vom lăsa.", "Sora Pincock ne-a învățat, din adâncul inimii ei, prin cele mai simple expresii în limba spaniolă. Când ea a spus „Jesucristo vive (Isus Hristos trăiește)”, eu am știut că este adevărat și că El trăiește. Când ea a spus: „Elderes y hermanas, les amo (Vârstnici și surori, vă iubesc)”, am știut că ne iubea și dorea ca noi să-L urmăm întotdeauna pe Salvator.", "Soția mea și cu mine am fost binecuvântați recent să slujim în calitate de conducători de misiune pentru a lucra alături de misionarii remarcabili din Uruguay. Aș spune că aceștia au fost cei mai buni misionari din lume și sunt sigur că fiecare conducător de misiune simte la fel. Acești ucenici ne-au învățat în fiecare zi despre faptul de a-L urma pe Salvator.", "Cu ocazia interviurilor obișnuite, una dintre minunatele noastre surori misionare a intrat în birou. Ea era o misionară de succes, o instructoare excelentă și o conducătoare devotată. Era privită cu admirație de colegele ei și iubită de oameni. Era supusă, umilă și încrezătoare. Interviurile noastre anterioare s-au concentrat asupra zonei ei și asupra oamenilor cărora le propovăduia. Acest interviu a fost diferit. Când am întrebat-o cum era, mi-am dat seama că era tulburată. Ea a spus: „Președinte Olsen, nu știu dacă pot face aceasta. Nu știu dacă voi fi vreodată suficient de bună. Nu știu dacă pot fi misionara care Domnul are nevoie să fiu”.", "Era o misionară remarcabilă; excelentă în toate aspectele. Era visul oricărui președinte de misiune. Nu-mi făcusem niciodată griji cu privire la capacitățile ei de misionară.", "În timp ce o ascultam, mi-a fost greu să știu ce să spun. În gând, m-am rugat: „Tată Ceresc, ea este o misionară remarcabilă. Ea este a Ta. Ea face totul bine. Nu vreau să spun ceva greșit. Te rog, ajută-mă să știu ce să spun!”.", "Cuvintele mi-au venit. Am spus: „Hermana (Soră), îmi pare foarte rău că ai aceste sentimente. Permite-mi să-ți adresez o întrebare. Dacă o prietenă căreia îi propovăduiești ar avea aceste sentimente, ce i-ai spune?”.", "Ea m-a privit și a zâmbit. Cu acel spirit de misionară și convingere de neconfundat, ea a spus: „Președinte, este ușor. I-aș spune că Salvatorul o cunoaște în mod perfect. I-aș spune că El trăiește. El te iubește. Ești suficient de bună și poți reuși!”.", "Râzând puțin, ea a spus: „Cred că, dacă acest lucru este valabil pentru prietenii noștri, atunci este valabil și pentru mine”.", "Când avem întrebări sau îndoieli, am putea simți că soluțiile sunt prea complexe sau că găsirea răspunsurilor este un lucru prea confuz. Fie ca noi să ne aducem aminte că dușmanul, chiar tatăl tuturor minciunilor, este creatorul confuziei!", "Salvatorul este Domnul simplității.", "Președintele Nelson a spus:", "„Dușmanul este inteligent. Timp de milenii, el a făcut ca binele să pară rău și răul bine. Mesajele sale au tendința de a fi zgomotoase, îndrăznețe și pline de laude.", "Totuși, mesajele de la Tatăl nostru Ceresc sunt izbitor de diferite. El comunică într-un mod simplu, încet și cu o claritate uluitoare, încât este imposibil să-L înțelegem greșit”.", "Cât de recunoscători suntem că Dumnezeu ne-a iubit atât de mult, încât Și-a trimis Fiul! El este răspunsul.", "Președintele Nelson a spus recent:", "„Nu a fost niciodată mai multă nevoie de Evanghelia lui Isus Hristos decât astăzi…", "Acest lucru subliniază importanța învățăturii pe care Domnul a dat-o ucenicilor Săi de «[a se duce] în toată lumea și [a propovădui] Evanghelia la orice făptură»”.", "Vouă, celor care veți alege să slujiți, vă pot confirma binecuvântările care vor veni pe măsură ce dați ascultare chemării profetului. Slujirea nu are legătură cu voi; are legătură cu Salvatorul. Veți fi chemați într-un loc, dar, mai important, veți fi chemați la un popor. Veți avea marea responsabilitate și binecuvântarea de a ajuta noi prieteni să înțeleagă că răspunsul este Isus.", "Aceasta este Biserica lui Isus Hristos a Sfinților din Zilele din Urmă și aici ne este locul. Tot ceea ce președintele Nelson ne încurajează să facem cu dragoste ne va duce mai aproape de Salvator.", "Magnificilor noștri tineri – inclusiv nepotului meu Nash – le spun: De-a lungul vieții voastre, oricât de dificile sau pline de confuzie ar fi încercările, vă puteți aduce aminte întotdeauna că răspunsul este simplu – este întotdeauna Isus.", "Așa cum i-am auzit pe cei pe care îi susținem în calitate de profeți, văzători și revelatori spunând de multe ori, vă spun și eu că vă iubim, vă mulțumim și avem nevoie de voi. Aici vă este locul.", "Îl iubesc pe Salvator. Depun mărturie despre numele Său, chiar Isus Hristos. Depun mărturie că El este „Căpetenia și Desăvârșirea credinței noastre” și că El este Domnul simplității. Răspunsul este Isus! În numele lui Isus Hristos, amin."]}, {"name": "Să Te cunoască pe Tine", "verses": ["Cu câțiva ani în urmă, am avut o experiență care mi-a schimbat viața în timpul unei adunări de împărtășanie în episcopia noastră de acasă, din Arizona. În timp ce rugăciunea de împărtășanie indica dorința noastră de a „[lua] asupra [noastră] numele [lui Isus Hristos]”, Duhul Sfânt mi-a adus aminte că Isus are multe nume. Apoi, mi-a venit această întrebare în inimă: „Pe care dintre numele lui Isus ar trebui să le iau asupra mea în această săptămână?”.", "Mi-au venit în minte trei dintre nume și le-am notat. Fiecare dintre acele trei nume conținea însușiri asemănătoare celor ale lui Hristos pe care doream să le dezvolt mai pe deplin. În săptămâna care a urmat, m-am concentrat asupra celor trei nume și am încercat să dezvolt însușirile și caracteristicile corespunzătoare. De atunci, am continuat să adresez acea întrebare ca parte a preaslăvirii mele personale: „Pe care dintre numele lui Isus ar trebui să le iau asupra mea în această săptămână?”. Faptul de a răspunde la acea întrebare și de a mă strădui să dezvolt însușirile asemănătoare celor ale lui Hristos corespunzătoare mi-a binecuvântat viața.", "În măreața Sa rugăciune de mijlocire, Isus a exprimat acest adevăr important: „Și viața veșnică este aceasta: să Te cunoască pe Tine, singurul Dumnezeu adevărat și pe Isus Hristos, pe care L-ai trimis Tu”. Astăzi, aș dori să vă împărtășesc binecuvântările și puterea care rezultă din faptul de a-L cunoaște pe Isus Hristos după multele Sale nume.", "Un mod simplu prin care ajungem să cunoaștem pe cineva este acela de a-i afla numele. S-a spus că „numele unei persoane este pentru acea persoană cel mai dulce și mai important sunet din orice limbă”. Vi s-a întâmplat vreodată să strigați pe cineva folosind un nume greșit sau să îi uitați numele? Soția mea, Alexis, și cu mine i-am strigat uneori pe copiii noștri „Lola”. Din nefericire, după cum probabil ați ghicit, Lola este numele câinelui nostru! De bine sau de rău, a uita numele cuiva îi transmite acelei persoane că, probabil, nu o cunoașteți foarte bine.", "Isus i-a cunoscut și i-a strigat pe oameni pe nume. Către Israel din vechime, Domnul a spus: „ Nu te teme de nimic, căci Eu te izbăvesc, te chem pe nume: ești al Meu”. În dimineața de Paște, mărturia Mariei despre Hristosul înviat a fost întărită când Isus a strigat-o pe nume. În mod asemănător, Dumnezeu l-a chemat pe Joseph Smith pe nume ca răspuns la rugăciunea sa spusă cu credință.", "În unele cazuri, Isus le-a dat ucenicilor Săi nume noi care indicau firea, capacitatea și potențialul lor. Iehova i-a dat lui Iacov noul nume de Israel, care înseamnă „o persoană care Îi dă lui Dumnezeu întâietate” sau „să-L lăsăm pe Dumnezeu să aibă întâietate”. Isus le-a dat lui Iacov și Ioan numele de Boanerghes, care înseamnă „fiii tunetului”. Văzând viitorul său în calitate de conducător, Isus i-a dat lui Simon numele de Chifa sau Petru, care înseamnă piatră.", "Cum Isus ne cunoaște pe fiecare dintre noi pe nume, un mod prin care putem ajunge să-L cunoaștem mai bine pe Isus este de a învăța multele Sale nume. Asemenea numelor precum Israel și Petru, multe dintre numele lui Isus sunt titluri care ne ajută să înțelegem misiunea, scopul, caracterul și însușirile Sale. Pe măsură ce ajungem să cunoaștem multele nume ale lui Isus, vom ajunge să înțelegem mai bine misiunea Sa divină și caracterul Său altruist. Faptul de a cunoaște multele Sale nume ne inspiră, de asemenea, să devenim mai asemănători Lui – să dezvoltăm însușiri asemănătoare celor ale lui Hristos care aduc bucurie și scop vieții noastre.", "Cu câțiva ani în urmă, președintele Russell M. Nelson a studiat toate scripturile despre Isus Hristos din Ghid pentru scripturi. Apoi, dânsul i-a invitat pe tinerii adulți să studieze aceleași scripturi. Despre multele nume ale lui Isus, președintele Nelson a spus: „Studiați tot ceea ce este Isus Hristos rugându-vă și căutând în mod serios să înțelegeți ce înseamnă fiecare dintre diversele Sale titluri și nume în mod personal pentru voi”.", "După invitația președintelui Nelson, am început să-mi creez propria listă cu multele nume ale lui Isus. Lista mea personală are acum peste 300 de nume și sunt sigur că sunt multe altele pe care nu le-am descoperit încă.", "Deși câteva dintre numele lui Isus Îi sunt rezervate doar Lui, doresc să împărtășesc cinci nume și titluri care pot fi puse în practică de fiecare dintre noi. Vă invit să vă întocmiți propria listă pe măsură ce ajungeți să-L cunoașteți pe Isus după multele Sale nume. Făcând astfel, veți descoperi că există alte nume – împreună cu însușirile asemănătoare celor ale lui Hristos corespunzătoare – pe care veți dori să le luați asupra dumneavoastră în calitate de ucenic de legământ al lui Isus.", "Primul, Isus este Păstorul cel Bun. Prin urmare, Isus Își cunoaște oile, „[Își] cheamă oile pe nume” și, în calitate de Miel al lui Dumnezeu, Și-a dat viața pentru oile Sale. În mod asemănător, Isus dorește ca noi să fim păstori buni, în special în familiile noastre și ca frați și surori care păstoresc. Un mod prin care ne arătăm dragostea față de Isus este acela de a paște oile Sale. Pentru oile care se rătăcesc, păstorii buni se duc în pustiu să găsească oaia pierdută și, apoi, stau cu ea până când se întorc într-un loc sigur. În calitate de păstori buni și după cum permit condițiile locale, trebuie să căutăm să petrecem mai mult timp păstorind oamenii în căminele lor. În păstorirea noastră, mesajele text și mijloacele tehnice trebuie folosite pentru a spori, nu înlocui, contactul personal.", "Al doilea, Isus este Marele Preot al lucrurilor bune care vor veni. Știind că răstignirea Sa era la doar câteva ore distanță, Isus a spus: „V-am spus aceste lucruri ca să aveți pace în Mine. În lume veți avea necazuri; dar îndrăzniți, Eu am biruit lumea”. Astăzi, pe măsură ce lumea noastră este deseori polarizată și divizată, este o mare nevoie ca noi să predicăm și să punem în practică pozitivitatea, optimismul și speranța. În pofida oricărei încercări din trecut, credința ne îndreaptă întotdeauna către viitor, plini de speranță, permițându-ne să îndeplinim invitația lui Isus de a îndrăzni. A trăi cu bucurie conform Evangheliei ne ajută să devenim ucenici ai lucrurilor bune care vor veni.", "Un alt titlu al lui Isus este acela că El este Același ieri, azi și în veac. Consecvența este o însușire asemănătoare celor ale lui Hristos. Isus a făcut întotdeauna voia Tatălui Său și brațul Său este întins constant pentru a ne salva, ajuta și vindeca. Pe măsură ce suntem mai consecvenți în a trăi potrivit Evangheliei, vom deveni mai asemănători lui Isus. Deși lumea va avea parte de mari oscilații în mișcările ei ca cele de pendul legate de schimbările semnificative privind ceea ce este popular pe măsură ce oamenii sunt duși încoace și încolo și sunt purtați de orice vânt de doctrină, a trăi în mod consecvent conform Evangheliei ne ajută să fim neclintiți și statornici în timpul furtunilor vieții. Putem, de asemenea, să dăm dovadă de consecvență acceptând invitația președintelui Nelson de a ne „[face] timp pentru Domnul”. O mare tărie spirituală vine din lucrurile mici și simple, cum ar fi formarea unor „obiceiuri sfinte și rutine neprihănite” constând în rugăciune, pocăință, studiu din scripturi și slujire zilnică a altora.", "Al patrulea, Isus este Cel Sfânt al lui Israel. Viața lui Isus a fost un model de sfințenie. Pe măsură ce Îl urmăm pe Isus, putem deveni un sfânt în Israel. Creștem în sfințenie când mergem cu regularitate la templu, unde sunt gravate cuvintele „Sfințenie Domnului” deasupra fiecărei intrări. De fiecare dată când preaslăvim în templu, plecăm înzestrați cu mai multă putere pentru a face din căminele noastre locuri ale sfințeniei. Pe cei care nu au momentan o recomandare pentru a intra în templul sfânt, vă invit să vă întâlniți cu episcopul dumneavoastră și să vă pregătiți să intrați sau să vă întoarceți în acel loc sfânt. Timpul petrecut în templu va spori sfințenia în viața noastră.", "Un ultim nume al lui Isus este acela că El este Cel credincios și Cel adevărat. Așa cum Isus a fost întotdeauna credincios și întotdeauna adevărat, dorința Sa sinceră este ca noi să dăm dovadă de aceste calități în viața noastră. Când credința noastră se clatină, putem să-L implorăm pe Isus: „Doamne, scapă-mă”, la fel ca Petru când a început să se afunde în marea agitată a Galileii. În acea zi, Isus S-a aplecat pentru a-l salva pe ucenicul care se îneca. El a făcut același lucru pentru mine și va face același lucru pentru dumneavoastră. Să nu renunțați niciodată la Isus – El nu va renunța niciodată la dumneavoastră!", "Când suntem credincioși și adevărați, urmăm chemarea lui Isus „rămâneți în Mine”, care poate însemna, de asemenea, „rămâneți cu Mine”. Când ne confruntăm cu întrebări, când suntem batjocoriți din pricina credinței noastre, când degetele disprețului sunt îndreptate către noi de către cei din clădirile mari și spațioase ale lumii, rămânem credincioși și rămânem adevărați. În aceste momente, ne amintim rugămintea lui Isus: „Întoarce-te către Mine în fiecare gând; nu te îndoi, nu te teme”. Când facem astfel, El ne oferă credința, speranța și tăria necesare pentru a rămâne cu El pentru totdeauna.", "Dragi frați și surori, Isus dorește ca noi să-L cunoaștem, deoarece al Său este singurul nume sub cer prin care noi putem fi salvați. Isus este calea, adevărul și viața – nimeni nu se poate întoarce la Tatăl decât prin El. Isus este singura cale! Din acest motiv, Isus ne cheamă: „Veniți la Mine”, „[Urmați-Mă], „[Umblați] împreună cu Mine” și „Învățați de la Mine”.", "Din toată inima mea, depun mărturie despre Isus Hristos – că El trăiește, că vă iubește și că vă cunoaște pe nume. El este Fiul lui Dumnezeu, Singurul Născut al Tatălui. El este Stânca noastră, Cetățuia noastră, Scăparea noastră, Refugiul nostru și Izbăvitorul nostru. El este Lumina care strălucește în întuneric. El este Salvatorul nostru și Mântuitorul nostru. El este Învierea și Viața. Dorința mea sinceră este să ajungeți să-L cunoașteți pe Isus după multele Sale nume și să deveniți ca El pe măsură ce veți fi un exemplu al însușirilor Sale divine în viața dumneavoastră. În numele lui Isus Hristos, amin."]}, {"name": "Virtutea cuvântului", "verses": ["În Cartea lui Mormon, citim despre o hotărâre esențială luată de profetul Alma într-un verset din scripturi îndrăgit. Înainte de a revedea acele cuvinte familiare, vă rog să vă gândiți împreună cu mine la circumstanțele dificile în care a fost luată acea hotărâre.", "O facțiune, numindu-se zoramiți, se separase de nefiți și se adunase la granițele ținutului, aproape de lamaniți. Nefiții îi învinseseră recent pe lamaniți într-o bătălie fără precedent în care zeci de mii fuseseră uciși și exista „[o temere mare] că zoramiții ar putea să intre într-o relație cu lamaniții și că acesta ar fi un mijloc de mare pierdere”. În afară de îngrijorările legate de război, Alma aflase că zoramiții, care „avuseseră cuvântul lui Dumnezeu predicat către ei”, se întorceau spre închinarea la idoli și „stricau căile Domnului”. Toate acestea l-au împovărat foarte mult pe Alma și au fost „motiv de mare supărare”.", "Aflându-se în aceste circumstanțe complexe și dificile, Alma a cugetat la ce trebuia făcut. În hotărârea sa, citim cuvintele care au fost păstrate pentru a ne inspira și instrui în timp ce trecem prin circumstanțele complexe și dificile din zilele noastre.", "„Și acum, cum predicarea cuvântului avea o mare tendință să conducă poporul să facă ceea ce era drept – da, aceasta avusese un efect cu mult mai puternic asupra minților poporului, decât sabia sau orice altceva care li se întâmplase lor – de aceea, Alma a crezut de cuviință ca ei să pună la încercare virtutea cuvântului lui Dumnezeu.”", "Printre multele soluții posibile, credința lui Alma i-a condus să se bizuie pe puterea cuvântului. Nu este o coincidență faptul că unele dintre cele mai puternice predici care se găsesc oriunde în scripturi au fost propovăduite imediat după acea hotărâre. În capitolele 32 și 33 din Alma, citim discursul său plin de măiestrie despre credința în Domnul Isus Hristos și, în capitolul 34, găsim învățăturile importante ale lui Amulec despre ispășirea lui Isus Hristos.", "Într-adevăr, în tot cuprinsul scripturii citim despre binecuvântări miraculoase revărsate asupra celor care au ales să încerce virtutea cuvântului lui Dumnezeu în viața lor. Vă invit să cugetați alături de mine la trei exemple, pe măsură ce ne îndreptăm atenția către Cartea lui Mormon – o carte pe care președintele Russell M. Nelson a descris-o ca fiind „ghidul nostru de supraviețuire în zilele din urmă”.", "Primul, aducându-le aminte celor din poporul său cum i-a eliberat Domnul pe strămoșii lor, Alma i-a învățat: „Iată, El a schimbat inimile lor; da, El i-a trezit dintr-un somn adânc, iar ei s-au trezit la Dumnezeu. Iată, erau în mijlocul întunericului; cu toate acestea, sufletele lor erau iluminate de lumina cuvântului nepieritor”. Poate că vă simțiți ca și cum ați fi în mijlocul întunericului. Vă tânjește sufletul după iluminare? Dacă da, vă rog să încercați virtutea cuvântului lui Dumnezeu.", "Al doilea, reflectând la convertirea lamaniților de către Domnul, la care a fost martor în calitate de misionar, Amon a spus: „Iată, câte mii dintre frații noștri a dezlegat El din durerile iadului; și ei sunt aduși ca să cânte iubire mântuitoare; și aceasta datorită puterii cuvântului Lui care este în noi”. Frați și surori, sunt atât de mulți printre noi care tânjesc ca o persoană pe care o iubesc să fie adusă să cânte dragoste mântuitoare. În toate eforturile noastre, să ne aducem aminte să încercăm virtutea cuvântului lui Dumnezeu, care este în noi.", "Al treilea, în cartea Helaman, citim: „Da, noi vedem că oricine vrea poate să pună stăpânire pe cuvântul lui Dumnezeu, care este iute și puternic, care va sfărâma orice înșelătorii și piedici și comploturi ale diavolului și îl va conduce pe omul lui Hristos pe un drum strâmt și îngust peste acea prăpastie nepieritoare de chin… și va așeza sufletele lor… de-a dreapta lui Dumnezeu în Împărăția cerului”. Căutați să treceți prin toate înșelătoriile și piedicile și comploturile diavolului atât de răspândite în filosofiile din zilele noastre? Doriți să risipiți norii confuziei cauzate de un exces de informații pentru a vă concentra mai mult asupra cărării legămintelor? Vă rog să încercați virtutea cuvântului lui Dumnezeu.", "Fiind o persoană care a fost schimbată de puterea cuvântului, depun mărturie personal despre acest adevăr atât de frumos propovăduit de profetul nostru preaiubit, președintele Russell M. Nelson: „Pentru mine, puterea Cărții lui Mormon este cel mai clar evidentă în marea schimbare care apare în viața celor care o citesc «cu inima sinceră, cu intenție adevărată, având credință în Hristos». Mulți convertiți abandonează multe lucruri pe care le-au prețuit cândva, pentru a se supune preceptelor acelei cărți… Va fi cel mai eficient instrument al dumneavoastră în aducerea sufletelor la Isus Hristosul”.", "În aceste ilustrări și în altele, suntem martori la virtutea cuvântului lui Dumnezeu în viața copiilor Săi. Ne-am putea întreba care este sursa acelei virtuți sau puteri.", "Când ne gândim la această întrebare, este esențial să ne aducem aminte că expresia „cuvântul”, așa cum este folosită în scripturi, are cel puțin două înțelesuri. Vârstnicul David A. Bednar ne-a învățat recent că „unul dintre numele lui Isus Hristos este «Cuvântul»” și că „învățăturile Salvatorului, așa cum sunt consemnate în scripturile sfinte, sunt, de asemenea, «cuvântul»”.", "Profetul Nefi a ilustrat legătura dintre aceste două înțelesuri când a scris: „Ascultați aceste cuvinte și credeți în Hristos; și dacă nu credeți în aceste cuvinte, credeți în Hristos. Și dacă credeți în Hristos, atunci voi veți crede în aceste cuvinte, căci ele sunt cuvintele lui Hristos și El mi le-a dat mie”. Astfel, învățăm că există virtute în cuvintele profeților din vechime și ale celor din zilele noastre tocmai întrucât cuvintele lor sunt cuvintele Domnului. Dragii mei prieteni, acceptarea acestui adevăr etern este esențială pentru supraviețuirea noastră spirituală în zilele din urmă, când, așa cum a fost profețit, este o „foamete în țară, nu foamete de pâine, nici sete de apă, ci foame și sete după auzirea cuvintelor Domnului”.", "Până la urmă, virtutea cuvântului lui Dumnezeu este Domnul Isus Hristos. Pe măsură ce înțelegem mai pe deplin acest lucru, putem face o legătură eternă plină de însemnătate între rolul profeților Săi și cel al Mântuitorului Însuși. Dragostea noastră pentru El, dorința noastră de a ne apropia mai mult de El și de a rămâne în dragostea Sa ne vor motiva să încercăm virtutea cuvântului în viața noastră – atât virtutea care vine din El ca Salvator și Mântuitor al nostru, personal, cât și virtutea care vine din El prin cuvintele „[vaselor] cele alese ale Domnului”. Vom ajunge să discernem că, oricât de utile ar fi alte surse în studiul nostru despre Salvator și cuvintele profeților Săi, ele nu trebuie niciodată să le înlocuiască pe acestea din urmă. Trebuie să bem pe îndestulate și des direct de la sursă.", "Îmi exprim dragostea față de fiecare dintre dumneavoastră, frații mei și surorile mele. Cu această dragoste, vă implor să trăiți experiența virtuții cuvântului lui Dumnezeu, în special prin Cartea lui Mormon, în fiecare zi a vieții dumneavoastră. Pe măsură ce faceți aceasta, veți primi această promisiune profetică rostită de președintele Russell M. Nelson: „Vă promit că pe măsură ce studiați Cartea lui Mormon, rugându-vă, în fiecare zi, veți putea lua decizii mai bune – în fiecare zi. Vă promit că, pe măsură ce cugetați asupra a ceea ce studiați, ferestrele cerului se vor deschide și veți primi îndrumare și răspunsuri la întrebările dumneavoastră. Vă promit că, pe măsură ce vă cufundați zilnic în Cartea lui Mormon, puteți fi imunizați împotriva relelor zilei”.", "Depun mărturie că Tatăl nostru Ceresc ne-a dat cuvântul, deoarece El ne iubește într-un mod perfect și dorește ca fiecare dintre noi să se întoarcă acasă pentru a trăi alături de El pentru totdeauna. Depun mărturie despre „Cuvântul… făcut trup”, chiar Isus Hristosul, și despre puterea Sa de a ne salva și mântui. Știu că virtutea Sa se revarsă prin cuvintele profeților Săi, atât din trecut, cât și din prezent.", "Rugăciunea inimii mele este ca noi să putem avea înțelepciunea și blândețea de a ne ține bine de cuvântul lui Dumnezeu și de a rămâne pe cărarea legămintelor care duce la exaltare și viață eternă. Fie ca noi să avem parte continuu de marea schimbare care este disponibilă fiecăruia dintre noi prin virtutea Cuvântului. În numele lui Isus Hristos, amin."]}, {"name": "Îngrijirea și depunerea mărturiei dumneavoastră", "verses": ["Momentele definitorii din viață apar adesea și pe neașteptate, chiar și atunci când sunteți încă tineri. Permiteți-mi să împărtășesc o povestire despre un elev de liceu, Kevin, ales să călătorească în afara țării pentru un eveniment în care elevii erau învățați să devină conducători, după cum a exprimat în propriile cuvinte.", "„Mi-a venit rândul și funcționara care se ocupa de înscrieri, m-a întrebat cum mă cheamă. S-a uitat la lista ei și a spus: «Tu ești tânărul din Utah».", "«Vreți să spuneți că sunt singurul?», am întrebat eu.", "«Da, singurul.» Mi-a dat ecusonul cu numele meu și „Utah” tipărit sub numele meu. Când mi l-am pus, m-am simțit de parcă aș fi fost ștampilat.", "M-am înghesuit în liftul hotelului cu alți cinci elevi de liceu cu ecusoane ca al meu. «Hei, ești din Utah. Ești mormon?», a întrebat un elev.", "Nu mă simțeam în largul meu între toți acești elevi conducători din toată țara. «Da», am recunoscut cu ezitare.", "«Voi sunteți cei care credeți în Joseph Smith, care a spus că a văzut îngeri. Doar nu credeți acest lucru, nu-i așa?»", "Nu am știut ce să spun. Elevii din lift se uitau toți fix la mine. Abia sosisem și deja toată lumea credea că eram diferit. Am devenit puțin defensiv, dar, apoi, am spus: «Știu că Joseph Smith a fost un profet al lui Dumnezeu».", "«De unde venise aceasta?», mă întrebam. Nu știam că era în inima mea. Dar cuvintele erau adevărate.", "«Da, mi s-a spus că sunteți cu toții excentrici religioși», a spus el.", "După aceea, s-a făcut o pauză neplăcută când ușa liftului s-a deschis. În timp ce ne strângeam bagajele, el s-a dus pe hol râzând.", "Apoi, un glas din spatele meu m-a întrebat: «Hei, nu au mormonii un fel de altă Biblie?».", "O, nu. Nu din nou. M-am întors și am văzut un alt elev care fusese cu mine în lift, Christopher.", "«Se numește Cartea lui Mormon», am spus eu, dorind să închei subiectul. Mi-am luat bagajele și am început să merg pe hol.", "«Este aceasta cartea pe care a tradus-o Joseph Smith?», a întrebat el.", "«Da, aceasta este», am răspuns eu. Am continuat să merg sperând să evit să mă simt rușinat.", "«Ei bine, știi cum aș putea să fac rost de una?»", "Un verset pe care l-am învățat la seminar mi-a venit brusc în minte. «Mie nu mi-e rușine de Evanghelia lui Hristos.» Când mi-a venit în minte acest lucru, m-am simțit rușinat că mă simțisem atât de stânjenit.", "Tot restul săptămânii, acel verset nu mi-a ieșit din minte. Am răspuns la cât de multe întrebări despre Biserică am putut și mi-am făcut mulți prieteni.", "Am descoperit că eram mândru de religia mea.", "I-am dat lui Christopher un exemplar al Cărții lui Mormon. Ulterior, el mi-a scris și mi-a spus că-i invitase pe misionari la el acasă.", "„Am învățat să nu fiu rușinat să-mi depun mărturia”.", "Sunt inspirat de curajul lui Kevin de a-și depune mărturia. Este un curaj care este repetat în fiecare zi de membrii credincioși ai Bisericii din întreaga lume. În timp ce vă împărtășesc gândurile mele, vă invit să cugetați la următoarele patru întrebări.", "Știu și înțeleg ce este o mărturie?", "Știu cum să-mi depun mărturia?", "Care sunt obstacolele care mă împiedică să-mi depun mărturia?", "Cum îmi păstrez mărturia?", "Mărturia dumneavoastră este cea mai prețioasă avuție, deseori asociată cu sentimente spirituale profunde. Aceste sentimente sunt, de obicei, transmise în liniște și descrise ca un „susur blând și subțire”. Este credința sau cunoașterea dumneavoastră despre adevăr, date ca mărturie spirituală prin influența Duhului Sfânt. Dobândirea acestei mărturii va schimba ceea ce spuneți și cum acționați. Elementele cheie ale mărturiei dumneavoastră, pe care Duhul Sfânt vi le confirmă, includ:", "Dumnezeu este Tatăl dumneavoastră Ceresc; sunteți copiii Săi. El vă iubește;", "Isus Hristos trăiește. El este Fiul Dumnezeului celui Viu și Salvatorul și Mântuitorul dumneavoastră;", "Joseph Smith este un profet al lui Dumnezeu, chemat să restaureze Biserica lui Isus Hristos;", "Biserica lui Isus Hristos a Sfinților din Zilele din Urmă este Biserica restaurată a lui Dumnezeu pe pământ;", "Biserica restaurată a lui Isus Hristos este condusă astăzi de un profet în viață.", "Vă depuneți mărturia când împărtășiți sentimente spirituale altora. În calitate de membri ai Bisericii, aveți ocazii de a vă depune mărturia în adunări oficiale ale Bisericii sau în conversații mai puțin oficiale, față în față cu membri ai familiei, prieteni și alții.", "Un alt mod prin care vă puteți împărtăși mărturia este printr-un comportament neprihănit. Mărturia dumneavoastră despre Isus Hristos nu constă doar în ceea ce spuneți – ci și în cine sunteți.", "De fiecare dată când depuneți mărturie sau vă arătați prin faptele dumneavoastră angajamentul de a-L urma pe Isus Hristos, îi invitați pe alții să „[vină] la Hristos”.", "Membrii Bisericii sunt martori ai lui Dumnezeu în toate timpurile, în toate lucrurile și în toate locurile. Ocaziile de a face aceasta în universul digital folosind propriul conținut care inspiră sau împărtășind conținut înălțător pregătit de alții sunt nesfârșite. Noi depunem mărturie atunci când iubim, împărtășim și invităm chiar și online. Mesajele dumneavoastră de pe Twitter, mesajele directe și mesajele text vor avea un scop mai măreț și mai sfânt când folosiți rețelele de socializare pentru a arăta modul în care Evanghelia lui Isus Hristos vă modelează viața.", "Obstacolele care vă împiedică să vă depuneți mărturia pot include incertitudinea cu privire la ce să spuneți. Matthew Cowley, unul dintre primii apostoli, a împărtășit această experiență după ce a plecat într-o misiune de cinci ani, la vârsta de 17 ani, în Noua Zeelandă:", "„Nu voi uita niciodată rugăciunile tatălui meu din ziua în care am plecat. Nu am auzit niciodată în viața mea o binecuvântare mai frumoasă. Apoi, ultimele cuvinte pe care mi le-a spus la gară: «Băiatul meu, vei pleca în acea misiune; vei studia; vei încerca să-ți pregătești predicile; și, uneori, când va trebui să vorbești, vei crede că ești foarte bine pregătit, dar când te vei ridica, vei fi uitat tot ceea ce ai fi dorit să spui». Am avut acea experiență de multe ori.", "L-am întrebat: «Ce faci atunci când nu mai știi ce vrei să spui?».", "El a spus: «Stai acolo și, cu tot sufletul tău, depui mărturie că Joseph Smith a fost un profet al Dumnezeului celui Viu iar gândurile îți vor invada mintea și cuvintele vor ieși din gura ta… în inima tuturor celor care ascultă». Și, astfel, neștiind deseori ce să spun în timpul… misiunii mele… am avut ocazia de a depune mărturie despre cel mai mare eveniment din istoria lumii de la răstignirea Învățătorului. Încercați să faceți aceasta, băieți și fete. Dacă nu aveți nimic altceva de spus, depuneți mărturie că Joseph Smith a fost profetul lui Dumnezeu și întreaga istorie a Bisericii se va revărsa în mintea voastră”.", "În mod asemănător, președintele Dallin H. Oaks a împărtășit: „Unele mărturii sunt dobândite mai bine în picioare, când le depunem, decât în genunchi rugându-ne să le primim”. Spiritul depune mărturie atât celui care vorbește, cât și celui care ascultă.", "Un alt obstacol, după cum a subliniat povestea lui Kevin, este teama. După cum i-a scris Pavel lui Timotei:", "„Dumnezeu nu ne-a dat un duh de frică, ci de putere, de dragoste…", "Să nu-ți fie rușine dar de mărturisirea Domnului nostru”.", "Sentimentele de teamă nu vin de la Domnul, ci cel mai adesea de la dușman. Faptul de a avea credință, așa cum a avut Kevin, vă va permite să biruiți aceste sentimente și să împărtășiți de bunăvoie ceea ce este în inima dumneavoastră.", "Cred că mărturia este o parte esențială a ființei noastre, totuși, pentru a o păstra și a o dezvolta mai mult, Alma ne-a învățat că trebuie să ne „îngrijim [mărturia] cu multă atenție”. Și, dacă facem aceasta, ea „va face rădăcini și va crește și va face fructe”. Fără aceasta „se va veșteji”.", "Fiecare membru iubit din Prima Președinție ne-a oferit îndrumare despre cum să păstrăm o mărturie.", "Președintele Henry B. Eyring ne-a învățat cu dragoste că, „ospătarea din cuvântul lui Dumnezeu, rugăciunea spusă din inimă și supunerea față de poruncile Domnului trebuie să aibă loc în mod consecvent și permanent pentru ca mărturia dumneavoastră să crească și să prospere”.", "Președintele Dallin H. Oaks ne-a amintit că, pentru a ne păstra mărturia, „trebuie să luăm din împărtășanie în fiecare săptămână (vedeți D&L 59:9) pentru a fi demni de promisiunea prețioasă că vom «avea totdeauna Spiritul Său cu [noi]» (D&L 20:77)”.", "Și, președintele Russell M. Nelson ne-a sfătuit recent, cu blândețe:", "„[Hrăniți-vă mărturia] cu adevăr…", "Hrăniți-vă din cuvintele profeților din vechime și ale profeților din zilele noastre. Rugați-L pe Domnul să vă învețe cum să-L ascultați mai bine. Petreceți mai mult timp în templu și înfăptuind munca de întocmire a istoriei familiei…", "Faceți din mărturia [dumneavoastră] cea mai mare prioritate”.", "Preaiubiții mei frați și preaiubitele mele surori, vă promit că, pe măsură ce înțelegeți mai bine ce este o mărturie și pe măsură ce o împărtășiți, veți birui obstacolele incertitudinii și temei, ceea ce vă va ajuta să vă îngrijiți de această avuție prețioasă, mărturia dumneavoastră.", "Suntem binecuvântați să avem nenumărate exemple de profeți din vechime și din zilele noastre care și-au depus mărturiile cu mult curaj.", "După moartea lui Hristos, Petru s-a ridicat și a depus mărturie:", "„S-o știți toți… Omul acesta se înfățișează înaintea voastră pe deplin sănătos, în Numele lui Isus Hristos din Nazaret, pe care voi L-ați răstignit, dar pe care Dumnezeu L-a înviat din morți…", "Căci nu este sub cer nici un alt Nume dat oamenilor, în care trebuie să fim mântuiți”.", "Amulec, în urma predicii lui Alma despre credință, a afirmat cu putere: „Voi depune mărturie eu însumi că aceste lucruri sunt adevărate. Iată, vă spun vouă că eu știu că Hristos va veni printre copiii oamenilor… și că El va ispăși pentru păcatele lumii; căci Domnul Dumnezeu a vorbit aceasta”.", "Joseph Smith și Sidney Rigdon, după ce au fost martorii unei viziuni glorioase cu Salvatorul înviat, au depus mărturie:", "„Și acum, după numeroasele mărturii care au fost date despre El, aceasta este mărturia, ultima dintre toate, pe care o dăm despre El: Că El trăiește!", "Pentru că L-am văzut, chiar la dreapta lui Dumnezeu; și i-am auzit glasul depunând mărturie că El este Singurul Născut al Tatălui”.", "Frați și surori, vă invit să căutați ocazii să vă depuneți mărturia prin cuvânt și faptă. Am avut o astfel de ocazie recent, la sfârșitul unei întâlniri cu primarul unui oraș din America de Sud, la sediul primăriei, cu mai mulți funcționari ai dânsului. În timp ce încheiam cu sentimente foarte cordiale, m-am gândit cu ezitare că ar trebui să-mi împărtășesc mărturia. Urmând îndemnul, am depus mărturie că Isus Hristos este Fiul Dumnezeului celui Viu și Salvatorul lumii. În acel moment, totul s-a schimbat. Spiritul din încăpere era de necontestat. Am avut impresia că toți au fost impresionați. „Mângâietorul… mărturisește despre Tatăl și despre Fiul.” Sunt atât de recunoscător că am avut curajul de a-mi depune mărturia.", "Când apare un astfel de moment, profitați de el. Veți simți căldura Mângâietorului în inima dumneavoastră când veți depune mărturie.", "Vă ofer mărturia mea și sunt martor că Dumnezeu este Tatăl nostru Ceresc, Isus Hristos trăiește iar Biserica lui Isus Hristos a Sfinților din Zilele din Urmă este Biserica lui Dumnezeu pe pământ astăzi, condusă de dragul nostru profet, președintele Russell M. Nelson. În numele lui Isus Hristos, amin."]}, {"name": "Prin El, putem face lucruri grele", "verses": ["În timpul slujirii Salvatorului pe pământ, El a observat un om care era orb. Ucenicii lui Isus au întrebat: „Învățătorule, cine a păcătuit: omul acesta sau părinții lui, de s-a născut orb?”.", "Răspunsul ferm, plin de dragoste și sincer al Salvatorului ne asigură că El cunoaște greutățile noastre: „N-a păcătuit nici omul acesta, nici părinții lui; ci s-a născut așa, ca să se arate în el lucrările lui Dumnezeu”.", "Deși unele încercări ar putea veni ca urmare a nesupunerii voite, știm că multe dintre încercările vieții vin din cauza altor motive. Oricare ar fi sursa încercărilor noastre, ele pot fi o ocazie favorabilă de a progresa.", "Familia noastră nu a fost scutită de adversitățile vieții. Când eram copil, am admirat familiile numeroase. Astfel de familii mi se păreau interesante, mai ales în adolescență, când am găsit Biserica, prin unchiul meu din partea mamei, Sarfo, și soția lui în Takoradi, Ghana.", "Când Hannah și cu mine ne-am căsătorit, am dorit îndeplinirea binecuvântărilor noastre patriarhale, care precizau că aveam să fim binecuvântați cu mulți copii. Cu toate acestea, înainte de nașterea celui de-al treilea băiat al nostru, a devenit evident, din punct de vedere medical, că Hannah nu va mai putea avea alt copil. Din fericire, deși Kenneth s-a născut într-o situație în care atât viața lui, cât și cea a mamei lui erau în pericol, el a venit pe lume cu bine și mama lui și-a revenit. El a putut să înceapă să participe pe deplin la viața noastră de familie – inclusiv prezența la Biserică, rugăciunile zilnice în familie, studiul din scripturi, seara în cămin și activitățile de recreere sănătoase.", "Deși a trebuit să ne schimbăm așteptările de a avea o familie numeroasă, a fost o bucurie să punem în practică învățăturile din „Familia: o declarație oficială către lume”, alături de cei trei preaiubiți copii ai noștri. Urmarea acestor învățături a oferit mult sens credinței mele aflate în dezvoltare.", "În declarație citim: „Căsătoria dintre un bărbat și o femeie este esențială pentru planul Lui etern. Copiii au dreptul de a se naște din părinți căsătoriți și au dreptul de a fi crescuți de un tată și o mamă care-și onorează jurămintele căsătoriei cu toată fidelitatea”. Pe măsură ce am pus în practică aceste principii, am fost binecuvântați.", "Cu toate acestea, într-un sfârșit de săptămână, în timp ce slujeam în calitate de președinte de țăruș, am avut parte, probabil, de cea mai grea încercare cu care părinții se pot confrunta. Familia noastră s-a întors de la o activitate a Bisericii și s-a adunat pentru a lua prânzul. Apoi, cei trei băieți ai noștri s-au dus afară pentru a se juca în curtea îngrădită.", "Soția mea a avut impresii repetate că ceva nu este în regulă. Ea m-a rugat să verific ce fac copiii, în timp ce noi spălam vasele. Eu am crezut că sunt în siguranță, din moment ce le puteam auzi glasurile pline de entuziasm în timp ce se jucau.", "Când, în sfârșit, ne-am dus amândoi să vedem ce fac fiii noștri, spre uimirea noastră, l-am găsit pe micul Kenneth, în vârstă de 18 luni, neajutorat într-o găleată cu apă și neobservat de frații lui. L-am dus în grabă la spital, dar toate încercările de a-l resuscita s-au dovedit zadarnice.", "Eram distruși că nu vom avea ocazia de a ne crește prețiosul copil în această viață muritoare. Deși știam că Kenneth avea să fie parte din familia noastră pentru eternitate, m-am întrebat de ce ar permite Dumnezeu să mi se întâmple această tragedie, având în vedere că făceam tot ce puteam pentru a-mi îndeplini chemarea cu credință și sârguință. Tocmai mă întorsesem acasă după ce îmi îndeplinisem una dintre îndatoririle de păstorire a sfinților. De ce nu putea Dumnezeu să țină seama de slujirea mea și să ne salveze, pe fiul nostru și pe familia noastră, de această tragedie? Cu cât mă gândeam mai mult, cu atât eram mai amărât.", "Soția mea nu m-a învinovățit niciodată pentru că nu am reacționat la îndemnurile ei, dar eu am învățat o lecție care mi-a schimbat viața și mi-am stabilit două reguli pe care să nu le încalc niciodată.", "Regula 1. Ascultă și dă atenție îndemnurilor soției tale.", "Regula 2. Dacă, dintr-un motiv oarecare, nu ești sigur ce să faci, respectă regula numărul 1.", "Deși experiența a fost distrugătoare și noi am continuat să jelim, povara noastră copleșitoare a fost, până la urmă, ușurată. Soția mea și cu mine am învățat lecții concrete din pierderea pe care am suferit-o. Am ajuns să ne simțim uniți și legați prin legămintele noastre făcute în templu; știm că, în lumea următoare, îl putem revendica pe Kenneth ca fiind al nostru, deoarece el a fost născut în legământ. De asemenea, am dobândit experiența necesară pentru a-i păstori pe alții și a empatiza cu durerea lor. Depun mărturie că, de atunci, amărăciunea noastră s-a risipit, pe măsură ce am exercitat credință în Domnul. Experiența noastră continuă să fie grea, dar am învățat alături de apostolul Pavel că: „[Putem] totul în Hristos, Care [ne] întărește” dacă ne concentrăm asupra Sa.", "Președintele Russell M. Nelson ne-a învățat: „Când obiectivul principal al vieții noastre este să trăim potrivit planului salvării… și să-L urmăm pe Isus Hristos și Evanghelia Sa, putem simți bucurie indiferent de ceea ce ni se întâmplă – sau nu ni se întâmplă – în viață”. Mai departe dânsul a spus: „Bucuria vine de la El și datorită Lui”.", "Noi putem fi bucuroși și plini de pace în vremurile noastre de încercare. Dragostea pe care o simțim datorită Salvatorului și ispășirii Sale devine, pentru noi, o resursă puternică în momentele noastre de încercare. „Tot ce este nedrept [și greu] în viață poate fi îndreptat prin ispășirea lui Isus Hristos.” El a poruncit: „În lume veți avea necazuri; dar îndrăzniți, Eu am biruit lumea”. El ne poate ajuta să îndurăm orice durere, boală și încercare cu care ne confruntăm în viața muritoare.", "Găsim multe relatări scripturale despre conducători măreți și nobili, cum ar fi Ieremia, Iov, Joseph Smith și Nefi, care nu au fost scutiți de necazurile și încercările vieții muritoare. Ei au fost muritori care au învățat să se supună Domnului chiar și în condiții grele.", "În zilele cumplite din închisoarea Liberty, Joseph Smith a strigat: „O, Dumnezeule, unde ești Tu? Și unde este cortul care acoperă locul Tău ascuns?”. Domnul l-a învățat pe Joseph să „[îndure] bine” și a promis că, dacă avea să îndure, toate aceste lucruri aveau să-i dea experiență și aveau să fie pentru binele său.", "Cugetând asupra propriilor mele experiențe, îmi dau seama că am învățat unele dintre cele mai bune lecții în timpul momentelor cele mai grele din viața mea, care m-au scos din zona mea de confort. Greutățile cu care m-am confruntat când eram tânăr, în timp ce învățam despre Biserică la seminar, în calitate de convertit recent, și în timp ce eram misionar cu timp deplin și încercările cu care m-am confruntat când îmi dobândeam educația, când mă străduiam să-mi îndeplinesc cu credință și sârguință chemările și când îmi creșteam familia m-au pregătit pentru viitor. Cu cât reacționez cu mai multă bucurie în fața greutăților, având credință în Domnul, cu atât mai mult progresez în ucenicie.", "Lucrurile grele din viața noastră nu ar trebui să fie o surpriză pentru noi, odată ce am intrat pe cărarea strâmtă și îngustă. Isus Hristos a învățat „să asculte prin lucrurile pe care le-a suferit”. Pe măsură ce Îl urmăm, în special în momentele grele, putem progresa pentru a deveni mai asemănători Lui.", "Unul dintre legămintele pe care le facem cu Domnul în templu este acela de a trăi potrivit legii sacrificiului. Sacrificiul a făcut mereu parte din Evanghelia lui Isus Hristos. Este un memento privind mărețul sacrificiu ispășitor al lui Isus Hristos pentru toți cei care au trăit sau vor trăi pe pământ.", "Știu că Domnul ne răsplătește întotdeauna când avem dorințe neprihănite. Vă amintiți de copiii mulți din binecuvântarea mea patriarhală? Acea binecuvântare este împlinită. Soția mea și cu mine am slujit alături de mai multe sute de misionari, din peste 25 de țări, în Misiunea Cape Coast, Ghana. Ei ne sunt atât de dragi de parcă ar fi, cu adevărat, copiii noștri.", "Depun mărturie că noi progresăm în ucenicie când, în momentele grele, exercităm credință în Domnul. Pe măsură ce facem astfel, El, cu milă, ne va întări și ne va ajuta să ne ducem poverile. În numele lui Isus Hristos, amin."]}, {"name": "Fiți fideli lui Dumnezeu și lucrării Sale", "verses": ["În luna octombrie a anului trecut, am fost desemnat, împreună cu președintele M. Russell Ballard și vârstnicul Jeffrey R. Holland, să vizitez Marea Britanie, unde toți trei am slujit în calitate de misionari tineri. Noi am avut privilegiul atât de a propovădui și de a depune mărturie, cât și de a retrăi istoria de la începuturile Bisericii în Insulele Britanice, unde stră-străbunicul meu, Heber C. Kimball, și colegii săi au fost primii misionari.", "Președintele Russell M. Nelson, tachinându-ne cu privire la această însărcinare, a remarcat că era neobișnuit să desemnezi trei apostoli să viziteze zona în care slujiseră în calitate de misionari în tinerețea lor. Dânsul a înțeles că toți și-au dorit să fie desemnați să viziteze misiunea lor inițială. Cu un zâmbet larg pe chip, dânsul a explicat succint precedentul creat, anume că, dacă mai există un alt grup de trei apostoli care au slujit în aceeași misiune în urmă cu peste 60 de ani, atunci ei pot primi, de asemenea, o însărcinare asemănătoare.", "Pregătindu-mă pentru acea însărcinare, am recitit cartea Life of Heber C. Kimball (Viața lui Heber C. Kimball), scrisă de nepotul său, Orson F. Whitney, care, ulterior, a fost chemat să fie apostol. Acest volum mi-a fost dat de scumpa mea mamă când aveam aproape șapte ani. Ne pregăteam să participăm la dedicarea monumentului This Is the Place (Acesta este locul), în data de 24 iulie 1947, de către președintele George Albert Smith. Ea dorea ca eu să știu mai multe despre strămoșul meu Heber C. Kimball.", "Această carte conține o declarație profundă atribuită președintelui Kimball, care are însemnătate pentru zilele noastre. Înainte de a împărtăși declarația, permiteți-mi să vă ofer un context scurt.", "În timp ce profetul Joseph Smith era încarcerat în închisoarea Liberty, apostolii Brigham Young și Heber C. Kimball aveau responsabilitatea, în circumstanțe teribil de potrivnice, de a coordona evacuarea sfinților din Missouri. Evacuarea a fost necesară în mare parte din cauza ordinului de exterminare emis de guvernatorul Lilburn W. Boggs.", "După aproape 30 de ani, Heber C. Kimball, pe atunci membru în Prima Președinție, cugetând asupra acestei părți a istoriei alături de o nouă generație, a spus: „Permiteți-mi să vă spun că mulți dintre voi veți vedea momentul în care veți avea parte de toate necazurile, încercările și persecuțiile cărora le puteți rezista și de o mulțime de ocazii de a arăta că sunteți fideli lui Dumnezeu și lucrării Sale”.", "Heber a continuat: „Pentru a înfrunta greutățile care vor veni, va fi necesar să aveți propria cunoaștere despre adevărul acestei lucrări. Greutățile vor fi de așa natură, încât bărbatul sau femeia care nu are această cunoaștere sau mărturie personală va cădea. Dacă nu ați dobândit mărturia, trăiți în mod drept, chemați-L pe Domnul în rugăciune și nu încetați [până când] nu o [dobândiți]. Dacă nu o dobândiți, nu veți putea rezista… Va sosi vremea în care niciun bărbat și nicio femeie nu vor putea să îndure pe baza luminii împrumutate. Fiecare va trebui să fie îndrumat de lumina dinlăuntrul său… Dacă nu o aveți, nu veți rezista; prin urmare, căutați mărturia despre Isus și țineți-vă strâns de ea, astfel, când va sosi vremea încercării, să nu vă poticniți și să cădeți”.", "Noi, fiecare în parte, avem nevoie de o mărturie personală despre lucrarea lui Dumnezeu și despre rolul fundamental al lui Isus Hristos. Cea de-a 76-a secțiune din Doctrină și legăminte face referire la cele trei grade de glorie și compară gloria celestială cu soarele. Apoi, compară gloria terestrială cu luna.", "Este interesant că soarele are propria lumină, dar luna este o lumină reflectată, sau o „lumină împrumutată”. Vorbind despre împărăția terestrială, versetul 79 afirmă: „Aceștia sunt aceia care nu sunt curajoși în mărturia despre Isus”. Nu putem să dobândim gloria celestială și să trăim în prezența lui Dumnezeu Tatăl pe baza unei lumini împrumutate; avem nevoie de propria mărturie despre Isus Hristos și Evanghelia Sa.", "Trăim într-o lume în care abundă nedreptatea și în care inimi se întorc de la Dumnezeu din cauza preceptelor oamenilor. Unul dintre cele mai convingătoare exemple din scripturi despre preocupările lui Heber C. Kimball cu privire la căutarea unei mărturii despre lucrarea lui Dumnezeu și despre Isus Hristos este oferit în sfatul lui Alma către cei trei fii ai săi – Helaman, Șiblon și Corianton. Doi dintre fiii săi fuseseră fideli lui Dumnezeu și lucrării Sale. Dar un fiu a luat hotărâri greșite. Pentru mine, cea mai mare însemnătate a sfatului lui Alma este aceea că el îl împărtășea ca tată în folosul copiilor săi.", "Prima sa preocupare, asemenea celei a lui Heber C. Kimball, a fost ca fiecare să aibă o mărturie despre Isus Hristos și să fie fidel lui Dumnezeu și lucrării Sale.", "În remarcabila învățătură pe care Alma i-o oferă fiului său Helaman, el face promisiunea profundă că cei care „își… [pun] nădejdea în Dumnezeu [vor] fi [sprijiniți] în încercările și în necazurile [lor] și în suferințele [lor]; și [vor] fi [înălțați] în ultima zi”.", "Deși Alma a avut parte de o manifestare în care a văzut un înger, acest lucru este rar. Impresiile din partea Duhului Sfânt sunt mult mai frecvente. Aceste impresii pot fi la fel de importante ca manifestările angelice. Președintele Joseph Fielding Smith ne-a învățat: „Impresiile asupra sufletului care vin de la Duhul Sfânt sunt mult mai considerabile decât o viziune. Când Spiritul vorbește spiritului, amprenta lăsată asupra sufletului este mult mai greu de șters”.", "Aceasta ne duce la sfatul lui Alma către al doilea fiu al său, Șiblon. Șiblon era neprihănit, la fel ca fratele său, Helaman. Sfatul pe care doresc să-l subliniez se găsește în Alma 38:12, care, în parte, spune: „Vezi să-ți pui frâu tuturor pasiunilor tale pentru ca să fii plin de dragoste”.", "A pune frâu este o expresie interesantă. Când călărim un cal, folosim frâul pentru a-l îndruma. Un sinonim bun ar putea fi a îndruma, a controla sau a se abține. Vechiul Testament ne spune că am strigat de bucurie când am aflat că urma să avem trupuri fizice. Trupul nu este rău – este frumos și esențial – dar unele pasiuni, dacă nu sunt folosite și înfrânate în mod corespunzător, ne pot despărți de Dumnezeu și de lucrarea Sa și ne pot influența mărturia în mod negativ.", "Să vorbim, în mod concret, despre două pasiuni – prima, mânia și, a doua, pofta trupească. Este interesant că ambele, dacă nu sunt înfrânate sau controlate, pot provoca mari supărări, pot diminua influența Spiritului și ne pot despărți de Dumnezeu și de lucrarea Sa. Dușmanul profită de fiecare ocazie pentru a ne umple viața cu imagini înfățișând violență și imoralitate.", "În unele familii, nu este neobișnuit ca soțul mânios sau soția mânioasă să-și lovească partenerul sau vreun copil. În luna iulie, am participat, la Londra, la un forum al tuturor grupurilor parlamentare din Regatul Unit. Violența împotriva femeilor și tinerilor a fost subliniată ca fiind o problemă importantă în întreaga lume. Pe lângă violență, alții au comis abuzuri verbale. Declarația despre familie ne spune: „[Cei]… care abuzează de partener ori de copii… vor da socoteală într-o bună zi în fața lui Dumnezeu”.", "Președintele Nelson a subliniat puternic acest lucru ieri dimineață. Vă rog să luați hotărârea ca, indiferent dacă părinții dumneavoastră v-au abuzat sau nu, să nu vă abuzați fizic sau verbal ori emoțional partenerul sau copiii.", "În zilele noastre, una dintre cele mai importante încercări este reprezentată de certurile și abuzurile verbale legate de probleme sociale. În multe cazuri, mânia și limbajul abuziv au înlocuit rațiunea, discuția și politețea. Mulți au abandonat îndemnul lui Petru, apostolul senior al Salvatorului, de a căuta calități asemănătoare celor ale lui Hristos, cum ar fi înfrânarea, răbdarea, evlavia, bunătatea frățească și caritatea. Ei au abandonat, de asemenea, calitatea de a fi umili asemănătoare celei a lui Hristos.", "Pe lângă faptul de a ne controla mânia și de a ne pune frâu altor pasiuni, trebuie să trăim vieți morale pure controlându-ne gândurile, limbajul și faptele. Trebuie să evităm pornografia, să evaluăm dacă este potrivit ceea ce se ascultă și se vizionează în căminele noastre și să evităm orice formă de conduită păcătoasă.", "Aceasta ne duce la sfatul lui Alma către fiul său, Corianton. Spre deosebire de frații săi, Helaman și Șiblon, Corianton a comis încălcări morale.", "Deoarece Corianton a comis lucruri imorale, a fost necesar ca Alma să-l învețe despre pocăință. El a trebuit să-l învețe despre gravitatea păcatului și, apoi, cum să se pocăiască.", "Prin urmare, sfatul preventiv al lui Alma a fost de a-și pune frâu pasiunilor, însă sfatul său pentru cei care au comis încălcări a fost acela ca ei să se pocăiască. Președintele Nelson a oferit membrilor sfaturi profunde despre pocăință în cadrul Conferinței Generale din luna aprilie a anului 2019. Dânsul a spus clar că pocăința zilnică este parte integrantă a vieții noastre. „Pocăința nu este un eveniment; este un proces. Este cheia fericirii și a conștiinței împăcate”, ne-a învățat dânsul. „Pocăința zilnică este calea către puritate, iar puritatea aduce cu sine putere.” În cazul în care Corianton ar fi făcut ce ne-a sfătuit președintele Nelson, el s-ar fi pocăit imediat ce a început să aibă gânduri impure. Nu ar fi avut loc încălcări majore.", "Sfatul final pe care Alma l-a dat fiilor săi este unul dintre principiile doctrinare cele mai importante din toate scripturile. Are legătură cu ispășirea înfăptuită de Isus Hristos.", "Alma a depus mărturie că Hristos avea să îndepărteze păcatul. Fără ispășirea Salvatorului, principiul etern al dreptății ar cere pedeapsă. Datorită ispășirii Salvatorului, mila poate triumfa în cazul celor care s-au pocăit și le poate permite să se întoarcă în prezența lui Dumnezeu. Am face bine să cugetăm asupra acestei doctrine minunate.", "Nimeni nu se poate întoarce în prezența lui Dumnezeu doar prin faptele sale bune; noi, toți, avem nevoie de ajutorul sacrificiului Salvatorului. Noi, toți, am păcătuit și doar prin ispășirea lui Isus Hristos putem să avem parte de milă și să trăim în prezența lui Dumnezeu.", "Alma i-a dat, de asemenea, un sfat minunat lui Corianton pentru noi, toți, cei care am trecut sau vom trece prin procesul pocăinței, indiferent dacă păcatele sunt mici sau la fel de grave ca cele comise de Corianton. În versetul 29 din Alma 42 citim: „Și acum, fiul Meu, doresc ca tu să nu mai lași aceste lucruri să te tulbure, ci să lași numai păcatele tale să te tulbure, cu acea tulburare care te va coborî pe tine către pocăință”.", "Corianton a dat ascultare sfatului lui Alma și s-a pocăit și a slujit în mod onorabil. Datorită ispășirii Salvatorului, vindecarea este pusă la dispoziția tuturor.", "În zilele lui Alma, în zilele lui Heber și, cu siguranță, în zilele noastre, noi, toți, trebuie să căutăm propria mărturie despre Isus Hristos, să ne punem frâu pasiunilor, să ne pocăim de păcatele noastre și să găsim pace prin ispășirea lui Isus Hristos și să fim fideli lui Dumnezeu și lucrării Sale.", "Într-o cuvântare recentă și, din nou, în această dimineață, președintele Russell M. Nelson a spus acest lucru astfel: „Vă implor să preluați controlul asupra mărturiei dumneavoastră despre Isus Hristos. Lucrați pentru a o obține. Dețineți-o! Îngrijiți-vă de ea. Hrăniți-o astfel încât să crească. Apoi, fiți atenți la miracole care vor avea loc în viața dumneavoastră”.", "Eu sunt recunoscător că, în continuare, îl vom asculta pe președintele Nelson. Depun mărturie că președintele Nelson este profetul Domnului în zilele noastre. Îndrăgesc și prețuiesc inspirația și îndrumarea minunate pe care le primim prin intermediul dânsului.", "În calitate de apostol al Domnului Isus Hristos, vă depun mărturia mea sigură despre caracterul divin al Salvatorului și despre realitatea ispășirii Sale, în numele lui Isus Hristos, amin."]}, {"name": "Concentrați-vă asupra templului", "verses": ["Dragi frați și surori, de-a lungul acestor cinci sesiuni magnifice ale conferinței generale, noi am simțit, încă o dată, că cerurile sunt deschise. Mă rog ca dumneavoastră să vă fi consemnat impresiile și că le veți pune în practică. Tatăl nostru Ceresc și Fiul Său Preaiubit, Isus Hristos, sunt gata să vă ajute. Vă îndemn să vă măriți eforturile de a căuta ajutorul Lor.", "Recent, sora Nelson și cu mine am avut ocazia de a viziona în avanpremieră noile episoade ale celei de-a patra serii de prezentări video din Cartea lui Mormon. Ne-au inspirat! Permiteți-mi să vă arăt un fragment dintr-o scenă care ne arată momentul în care Salvatorul S-a arătat nefiților.", "Este important faptul că Salvatorul a ales să Se arate oamenilor la templu. Templul este casa Sa. Este plin de puterea Sa. Fie ca noi să nu pierdem niciodată din vedere ceea ce Domnul face pentru noi! El face ca templele Sale să fie mult mai accesibile. El accelerează ritmul în care construim temple. El ne mărește capacitatea de a ajuta la adunarea lui Israel. De asemenea, El face să ne fie mai ușor să devenim purificați spiritual. Vă promit că timpul mai îndelungat petrecut în templu vă va binecuvânta viața în moduri în care nimic altceva nu poate s-o facă.", "În prezent, avem 168 de temple în funcțiune și 53 de temple noi aflate în construcție și alte 54 aflate în faza de proiectare! Sunt încântat să anunț planurile noastre de a construi un templu în fiecare dintre următoarele locuri: Busan, Coreea; Naga, Filipine; Santiago, Filipine; Eket, Nigeria; Chiclayo, Peru; centrul orașului Buenos Aires, Argentina; Londrina, Brazilia; Ribeirão Prêto, Brazilia; Huehuetenango, Guatemala; Jacksonville, Florida; Grand Rapids, Michigan; Prosper, Texas; Lone Mountain, Nevada; și Tacoma, Washington.", "De asemenea, noi planificăm să construim mai multe temple în anumite zone metropolitane mari, acolo unde timpul de călătorie până la un templu existent reprezintă o mare încercare. Așadar, sunt încântat să anunț alte patru locuri de lângă México City unde se vor construi temple noi: Cuernavaca, Pachuca, Toluca și Tula.", "Dragii mei frați și dragile mele surori, fie ca dumneavoastră să vă concentrați asupra templului în moduri în care nu ați mai făcut-o vreodată! Vă binecuvântez să vă apropiați mai mult de Dumnezeu și de Isus Hristos în fiecare zi. Vă iubesc! Fie ca Dumnezeu să fie cu dumneavoastră până când ne vom întâlni din nou, mă rog în numele sacru al lui Isus Hristos, amin."]}]}, "2022-04": {"name": "Aprilie 2022", "chapters": [{"name": "Să predicăm Evanghelia păcii", "verses": ["Dragii mei frați și dragile mele surori, bine ați venit la conferința generală! Am așteptat cu multă nerăbdare această zi. Mă rog pentru dumneavoastră în fiecare zi. M-am rugat, de asemenea, ca această conferință să fie un moment de întinerire spirituală pentru fiecare dintre dumneavoastră.", "De la precedenta conferință, dificultățile din lume au continuat. Pandemia încă ne afectează viața. Și acum, lumea este zguduită de un conflict care revarsă teroare asupra a milioane de bărbați, femei și copii inocenți.", "Profeții au prevăzut zilele noastre, în care vor exista războaie și zvonuri de războaie, că întreg pământul va fi tulburat. În calitate de ucenici ai lui Isus Hristos, implorăm conducătorii națiunilor să găsească rezolvări pașnice la neînțelegerile lor. Facem apel la oamenii de pretutindeni să se roage pentru cei aflați la nevoie, să facă tot ce pot pentru a-i ajuta pe cei necăjiți și să caute ajutorul Domnului pentru a pune capăt oricăror conflicte mari.", "Frați și surori, nu a fost niciodată mai multă nevoie de Evanghelia lui Isus Hristos decât astăzi. Conflictul încalcă tot ceea ce a susținut și a propovăduit Salvatorul. Îl iubesc pe Domnul Isus Hristos și depun mărturie că Evanghelia Sa este singura soluție trainică pentru pace. Evanghelia Sa este o evanghelie a păcii.", "Evanghelia Sa este singurul răspuns când mulți din această lume sunt paralizați de frică. Acest lucru subliniază importanța învățăturii pe care Domnul a dat-o ucenicilor Săi de „[a se duce] în toată lumea și [a propovădui] Evanghelia la orice făptură”. Avem responsabilitatea sacră de a împărtăși puterea și pacea lui Isus Hristos tuturor celor care vor asculta și Îl vor lăsa pe Dumnezeu să aibă întâietate în viața lor.", "Fiecare persoană care a făcut legăminte cu Dumnezeu a promis să le pese de alții și să slujească celor aflați la nevoie. Putem să arătăm credință în Dumnezeu și să fim mereu gata pentru a le răspunde celor care întreabă despre „nădejdea care este în [noi]”. Fiecare dintre noi are un rol în adunarea lui Israel.", "Astăzi, reafirm cu putere că Domnul a cerut fiecărui tânăr băiat demn și capabil să se pregătească și să slujească în misiune. Pentru tinerii băieți sfinți din zilele din urmă, slujirea în misiune este o responsabilitate a preoției. Voi, tineri băieți, ați fost păstrați pentru această perioadă în care promisa adunare a lui Israel are loc. Pe măsură ce slujiți în misiune, aveți un rol esențial în acest eveniment fără precedent!", "Pentru voi, surori tinere și capabile, o misiune este o ocazie puternică, dar opțională. Noi iubim surorile misionare și le așteptăm cu toată inima. Aportul pe care îl aduceți la această lucrare este minunat! Rugați-vă pentru a ști dacă Domnul dorește ca voi să slujiți în misiune și Duhul Sfânt vă va răspunde în inima și mintea voastră.", "Dragi prieteni tineri, voi, fiecare în parte, sunteți vitali pentru Domnul. El v-a păstrat în rezervă până acum pentru a ajuta la adunarea lui Israel. Hotărârea voastră de a sluji în misiune, fie că este una de prozelitism, fie de deservire, vă va binecuvânta pe voi și pe mulți alții. De asemenea, așteptăm cu drag cupluri de persoane în vârstă care să slujească atunci când circumstanțele permit. Eforturile lor sunt, pur și simplu, de neînlocuit.", "Toți misionarii propovăduiesc și depun mărturie despre Salvator. Întunericul spiritual din lume face ca lumina lui Isus Hristos să fie mai necesară ca oricând. Toată lumea merită șansa de a ști despre Evanghelia restaurată a lui Isus Hristos. Fiecare persoană merită să știe unde poate găsi pacea care „întrece orice pricepere”.", "Fie ca această conferință să fie un timp de pace și ospăț spiritual pentru dumneavoastră! Fie ca dumneavoastră să căutați revelație personală și s-o primiți în timpul acestor sesiuni, mă rog în numele sacru al lui Isus Hristos, amin."]}, {"name": "Slujirea în misiune mi-a binecuvântat viața pentru totdeauna", "verses": ["Vă mulțumim, președinte Nelson, pentru că ați împărtășit din nou acel sfat cu privire la slujirea în misiune.", "Frați și surori, cu mai mulți ani în urmă, în timp ce vorbeam în cadrul conferinței generale, vederea din ochiul meu stâng a fost compromisă brusc de ceva numit degenerescență maculară, care, ulterior, s-a înrăutățit și m-a lăsat fără o viziune utilă la acel ochi.", "Confruntându-mă cu această provocare, sunt și mai recunoscător pentru alte tipuri de viziuni, inclusiv pentru viziunea în retrospectivă. Privind în urmă la viața mea, am putut să văd anumite experiențe care au adus o schimbare însemnată. Una dintre acele experiențe este modul în care slujirea mea în misiune cu timp deplin, în Anglia, când eram tânăr, mi-a binecuvântat viața și mi-a modelat destinul spiritual.", "M-am gândit la modul în care provocările economice asociate Marii crize economice din anii 1930 au dus la o întorsătură nefericită a situației pentru părinții mei și familia noastră. Tatăl meu s-a implicat atât de mult în salvarea firmei de reprezentanță auto pe care o deținea și în susținerea unei familii în această perioadă dificilă, încât, un timp, părinții mei nu s-au dus la Biserică.", "Deși nu am participat ca familie la adunările Bisericii, acest lucru nu m-a împiedicat să particip ocazional alături de prietenii mei.", "În acele zile, faptul de a mă duce în misiune mi-a venit în minte, dar nu a fost ceva despre care am vorbit cu părinții mei.", "În timp ce eram la facultate, mai mulți prieteni și cu mine am hotărât să slujim în misiune. După discuția cu episcopul meu, mi-am completat cererea de slujire în misiune în timp ce părinții mei erau plecați din oraș. Când părinții mei au revenit, i-am surprins cu vestea că fusesem chemat să slujesc în Marea Britanie. Sunt recunoscător pentru că ei au sprijinit cu entuziasm această hotărâre și pentru prietenii buni care m-au ajutat să hotărăsc să slujesc.", "Slujirea mea în misiune m-a pregătit să fiu un soț și un tată mai bun și să am succes în afaceri. M-a pregătit, de asemenea, pentru o viață de slujire oferită Domnului în Biserica Sa.", "În cadrul Conferinței Generale din luna aprilie a anului 1985, am fost desemnat să vorbesc în cadrul sesiunii preoției. Mi-am îndreptat cuvintele către tinerii băieți. Am vorbit despre pregătirea de a sluji în calitate de misionar. Am spus: „Dintre toate instruirile pe care le-am primit pentru însărcinările din cadrul Bisericii, niciuna nu a fost mai importantă pentru mine decât instruirea pe care am primit-o în calitate de vârstnic în vârstă de nouăsprezece ani care slujea în misiune cu timp deplin”.", "Domnul vă cunoaște. Când veți sluji în misiune, veți trăi experiențe care vă vor ajuta să ajungeți să-L cunoașteți mai bine. Veți progresa spiritual slujindu-I. În numele Său, veți fi trimiși să îndepliniți însărcinări pentru a sluji altora. El vă va oferi experiențe în care veți primi îndemnuri de la Duhul Sfânt. Domnul vă va autoriza să propovăduiți în numele Său. Îi puteți arăta că El se poate încrede în voi și se poate bizui pe voi.", "Cu puțin peste cinci luni în urmă, vârstnicul Jeffrey R. Holland și vârstnicul Quentin L. Cook, care au slujit și dânșii în calitate de misionari în Insulele Britanice, mi s-au alăturat pentru a discuta cu membri și misionari din acel frumos ținut. În timp ce eram acolo, am reflectat la experiențele pe care le-am trăit ca tânăr misionar. Depun mărturie că, în misiunea mea, am ajuns să știu că Tatăl meu Ceresc și Salvatorul meu, Isus Hristos, mă cunosc și mă iubesc.", "Am fost binecuvântat să am doi președinți de misiune minunați, pe Selvoy J. Boyer și Stainer Richards, alături de partenerele de viață devotate ale dânșilor, Glady Boyer și Jane Richards. Privind în urmă, pot vedea și mai clar că ei au avut încredere în mine și m-au iubit. Ei m-au învățat Evanghelia. Se așteptau la multe de la mine. Mi-au încredințat multe însărcinări dificile și ocazii de conducere pentru a mă ajuta să progresez și să mă pregătesc pentru o viață de slujire.", "Am reflectat, de asemenea, la faptul că am fost chemat de președintele Spencer W. Kimball să prezidez asupra Misiunii Toronto, Canada, fiind însoțit de draga mea soție, Barbara, și copiii noștri. Președintele Kimball ne-a chemat să slujim în luna aprilie a anului 1974, la scurt timp după ce a rostit inspiratul său mesaj misionar, intitulat „When the World Will Be Converted (Când lumea va fi convertită)”. În acel mesaj, președintele Kimball a explicat viziunea sa despre modul în care Evanghelia avea să fie dusă întregii lumi. El a făcut apel ca numărul misionarilor din întreaga lume să crească. El ne-a amintit de așteptarea Domnului ca „fiecare om să… înalțe un glas de [avertizare] către locuitorii pământului”. Învățătura președintelui Kimball despre așteptarea ca tinerii băieți să slujească în misiune a devenit un subiect discutat în căminele din întreaga lume. Această așteptare nu s-a schimbat. Sunt recunoscător că președintele Nelson a reafirmat, și în această dimineață, așteptarea pe care o are Domnul.", "Au trecut aproape 10 ani de când președintele Thomas S. Monson a anunțat reducerea vârstei la care tinerii băieți și tinerele fete pot începe slujirea misionară. În opinia mea, un motiv principal pentru această schimbare a fost acela de a oferi mai multor tineri ai noștri ocazia care schimbă vieți de a sluji în calitate de misionari.", "În calitate de apostol al Domnului Isus Hristos, fac apel acum la voi, tineri băieți – și la acele tinere fete care doriți să slujiți în misiune – să începeți chiar acum să vorbiți cu părinții voștri despre slujirea în misiune. De asemenea, vă invit să vorbiți cu prietenii voștri despre slujirea în misiune și, dacă unul dintre prietenii voștri nu este sigur cu privire la slujire, încurajați-l să discute cu episcopul lui.", "Luați-vă angajamentul față de voi și față de Tatăl Ceresc că veți sluji în misiune și că, de acum înainte, vă veți strădui să vă păstrați inima, mâinile și mintea curate și demne. Vă invit să dobândiți o mărturie solidă despre Evanghelia restaurată a lui Isus Hristos.", "Tați și mame ai acestor tineri minunați, aveți un rol vital în acest proces de pregătire. Începeți astăzi să vorbiți cu copiii dumneavoastră despre slujirea în misiune. Știm că familia are cea mai profundă influență în a ajuta tinerii noștri băieți și tinerele noastre fete să se pregătească.", "Dacă vă aflați încă în limitele vârstei necesare pentru slujirea în misiune, dar nu ați slujit încă din cauza pandemiei sau din alte motive, vă invit să slujiți acum. Vorbiți cu episcopul vostru și pregătiți-vă să-I slujiți Domnului.", "Pe dumneavoastră, episcopii, vă încurajez să ajutați toți tinerii băieți și toate tinerele fete care sunt aproape de vârsta pentru misiune să se pregătească să slujească și, de asemenea, vă încurajez, dragi episcopi, să-i identificați pe cei care sunt suficient de în vârstă, dar care nu au slujit încă. Invitați atât fiecare tânăr băiat să devină misionar, cât și fiecare tânără fată care dorește să slujească să devină misionară.", "Mulțumim misionarilor care slujesc în prezent! Misiunea voastră a avut loc în timpul unei pandemii mondiale. Ca urmare, experiența pe care ați trăit-o în timpul misiunii a fost diferită de experiența pe care eu am trăit-o în timpul misiunii sau de experiențele trăite de oricare alt misionar care a slujit înainte de anul 2020. Știu că nu a fost ușor. Dar, chiar și în aceste momente dificile, Domnul a avut pentru voi o lucrare de făcut și ați făcut-o deosebit de bine. De exemplu, ați folosit mijloacele tehnice în moduri noi pentru a-i găsi pe cei care sunt pregătiți să învețe despre restaurarea Evangheliei lui Isus Hristos. În timp ce slujiți cu sârguință și potrivit abilităților voastre, știu că Domnul este mulțumit de efortul vostru. Știu că slujirea voastră vă va binecuvânta viața.", "Când sunteți eliberați din misiune, aduceți-vă aminte că nu sunteți eliberați din activitatea în Biserică. Clădiți pe obiceiurile bune pe care le-ați învățat în misiunea voastră, continuați să vă întăriți mărturia, să munciți din greu, să vă rugați și să fiți supuși Domnului. Onorați legămintele pe care le-ați făcut. Continuați să-i binecuvântați pe alții și să le slujiți.", "Mă rog ca voi, tineri băieți, tinere fete și părinții voștri, să vedeți și să știți cum vă va binecuvânta viața pentru totdeauna slujirea în misiune. Fie ca voi să cunoașteți în mintea voastră și să simțiți în inima voastră puterea invitației pe care Domnul a făcut-o măreților fii misionari ai lui Mosia! El a spus: „Duceți-vă… și întemeiați cuvântul Meu; și totuși, voi trebuie să fiți răbdători în suferințe îndelungate și în supărări pentru ca voi să le arătați lor un exemplu bun în Mine, iar Eu voi face din voi un instrument în mâinile Mele, pentru salvarea multor suflete”.", "Fie ca Dumnezeu să binecuvânteze tinerii Bisericii cu dorința de a se pregăti și a-I sluji Lui și aceasta este rugăciunea mea umilă în această dimineață, în numele sacru al Domnului Isus Hristos, amin."]}, {"name": "Noi suntem Biserica lui Isus Hristos a Sfinților din Zilele din Urmă", "verses": ["După ce am primit invitația „vino și vezi”, am participat la adunările Bisericii lui Isus Hristos a Sfinților din Zilele din Urmă pentru prima dată la vârsta de 26 de ani. Mă separasem recent de primul meu soț. Aveam un băiat de trei ani. Și mă simțeam neputincioasă și plină de teamă. Când am intrat în clădire, inima mi s-a umplut de căldură când am observat credința și bucuria oamenilor din jurul meu. Era, cu adevărat, „un adăpost împotriva furtunii”. Trei săptămâni mai târziu, am făcut legământul botezului cu Tatăl Ceresc și mi-am început călătoria în calitate de ucenică a lui Hristos, deși viața mea nu a fost perfectă de-a lungul acestei călătorii.", "Pentru ca eu să primesc acele binecuvântări eterne, au trebuit să fie lămurite multe aspecte fizice și spirituale. Evanghelia lui Isus Hristos fusese restaurată și predicată; acea casă de întruniri fusese construită și întreținută; exista o structură ecleziastică, de la profet la conducătorii locali; și o ramură plină de membri de legământ era pregătită să ne primească pe mine și pe fiul meu când am fost aduși la Salvator, fiind „hrăniți de cuvântul cel bun al lui Dumnezeu” și oferindu-ni-se ocazii de a sluji.", "De la început, Dumnezeu a căutat să-i aducă și să-i organizeze pe copiii Săi „[pentru a realiza] nemurirea și viața [noastră] veșnică”. Având acest scop în minte, El ne-a instruit să construim locuri de preaslăvire în care primim cunoaștere și rânduielile necesare salvării și exaltării; facem și ținem legăminte care ne leagă de Isus Hristos; suntem înzestrați cu „puterea divinității”; și ne adunăm laolaltă des pentru a ne aduce aminte de Isus și a ne întări unii pe alții în El. Organizarea Bisericii și clădirile ei există spre beneficiul nostru spiritual. „Biserica… este schela cu care clădim familii eterne.”", "În timp ce vorbeam cu un prieten care trecea printr-o perioadă dificilă, l-am întrebat cum supraviețuia din punct de vedere financiar. Cu lacrimi în ochi, a răspuns că episcopul său îl ajuta folosind fonduri din donațiile de post. A adăugat: „Nu știu unde aș fi fost eu și membrii familiei mele dacă nu ar fi fost Biserica”. Am răspuns: „Biserica înseamnă membrii. Ei sunt cei care dau de bunăvoie și cu bucurie donații de post pentru a-i ajuta pe cei aflați la nevoie. Voi primiți roadele credinței și hotărârii lor de a-L urma pe Isus Hristos”.", "Semenii mei ucenici ai lui Hristos, să nu subestimăm lucrarea minunată pe care Domnul o face prin noi, Biserica Sa, în pofida slăbiciunilor noastre. Uneori, dăruim și, alteori, primim, dar cu toții suntem o singură familie în Hristos. Biserica Sa este structura pe care El ne-a dat-o pentru a ne îndruma și a ne binecuvânta pe măsură ce Îl preaslăvim și slujim unii altora.", "Unele surori mi-au spus că își cer scuze, considerând că nu sunt membre active ale Societății de Alinare deoarece slujesc în cadrul Societății Primare sau Tinerelor Fete. Acele surori se numără printre cele mai active membre ale Societății de Alinare deoarece ele îi ajută pe copiii și tinerii noștri prețioși să-și întărească credința în Isus Hristos.", "Societatea de Alinare nu se rezumă la o încăpere dintr-o clădire, o lecție de duminica, o activitate sau o președinție la nivel local sau general. Societatea de Alinare reprezintă femeile de legământ ale Bisericii; adică noi – fiecare dintre noi și noi, toate. Reprezintă „comunitatea noastră la nivel mondial, caracterizată de compasiune și slujire”. Oriunde mergem și pretutindeni, facem parte întotdeauna din Societatea de Alinare în timp ce ne străduim să îndeplinim scopul ei divin, care este ca femeile să îndeplinească lucrarea lui Dumnezeu fiecare în parte, precum și împreună oferind alinare, „alinare de la sărăcie, alinare de la boli; alinare de la îndoială, alinare de la ignoranță – alinare de la toate lucrurile care împiedică… bucuria și progresul”.", "Un sentiment al apartenenței asemănător există în cvorumurile vârstnicilor și în organizațiile Bisericii pentru toate vârstele, inclusiv cele pentru copiii și tinerii noștri. Biserica înseamnă mai mult decât clădirile și structura ecleziastică; noi, membrii, suntem Biserica. Noi suntem Biserica lui Isus Hristos a Sfinților din Zilele din Urmă, cu Hristos în frunte și profetul ca purtătorul Său de cuvânt. Domnul a spus:", "„Iată, aceasta este doctrina Mea – oricine se pocăiește și vine la Mine, acela este Biserica Mea…", "Și… pe oricine care este din Biserica Mea și îndură până la sfârșit în Biserica Mea, pe acela îl voi stabili pe stânca Mea”.", "Surori și frați, fie ca noi să înțelegem cât de privilegiați suntem să aparținem Bisericii lui Isus Hristos, unde ne putem uni credința, inima, punctele forte, mintea și mâinile pentru El, pentru a înfăptui miracolele Sale mărețe. „Astfel, trupul [Bisericii lui Hristos] nu este un singur mădular, ci mai multe.”", "Un adolescent i-a spus mamei sale: „Când eram mic, de fiecare dată când dădeam un leu la zeciuială, mă gândeam că o întreagă casă de întruniri se va construi cu acel leu. Nu e un lucru prostesc?”.", "Impresionată, ea a răspuns: „E minunat! Ți le-ai imaginat?”.", "„Da!”, a exclamat el. „Erau frumoase și erau milioane la număr!”", "Dragii mei prieteni, fie ca noi să avem credința unui copil și să ne bucurăm știind că și cele mai mici eforturi ale noastre aduc o schimbare importantă în împărăția lui Dumnezeu.", "Scopul nostru în împărăția Sa trebuie să fie acela de a ne aduce unii pe alții la Hristos. În scripturi, citim că Salvatorul le-a făcut nefiților această invitație:", "„Aveți pe vreunii dintre voi care sunt bolnavi? Aduceți-i aici. Aveți voi pe vreunii care sunt… în suferință de orice fel? Aduceți-i pe ei aici și Eu îi voi vindeca pe ei, căci Eu Mă îndur de voi; adâncurile inimii Mele sunt pline de îndurare…", "Eu văd credința voastră că este destulă pentru ca Eu să vă vindec”.", "Nu avem cu toții suferințe care pot fi aduse la picioarele Salvatorului? În timp ce unii dintre noi au încercări fizice, mult mai mulți se luptă cu conflicte emoționale, alții se străduiesc să mențină legături sociale și cu toții căutăm răgaz când spiritul nostru este încercat. Noi, toți, suferim într-un fel.", "Citim că „toată mulțimea, în acord, s-a dus cu bolnavii săi și… cu toți cei care erau în suferință de orice fel; iar El i-a vindecat pe aceștia, pe fiecare dintre ei, cum au fost aduși unul câte unul la El.", "Iar ei cu toții, cei care au fost vindecați, precum și cei care erau sănătoși, s-au plecat la picioarele Lui și L-au preamărit”.", "De la un băiețel care plătește zeciuiala cu credință, la o mamă singură care are nevoie de harul care dă putere al Domnului, la un tată care întâmpină dificultăți în a-și întreține familia, la strămoșii noștri care au nevoie de rânduielile necesare salvării și exaltării, la fiecare dintre noi care își reînnoiește legămintele cu Dumnezeu în fiecare săptămână, avem nevoie unul de altul și ne putem aduce unii pe alții la vindecarea mântuitoare a Salvatorului.", "Dragile mele surori și dragii mei frați, vă îndemn să acceptăm invitația lui Isus Hristos de a ne aduce pe noi înșine și suferințele noastre la El. Când venim la El și îi aducem la El pe cei dragi nouă, El vede credința noastră. El îi va întregi și El ne va întregi pe noi.", "Când Îl „[urmăm] în pace pe Hristos”, ne străduim să fim „într-o singură inimă și într-un singur gând” și să fim umili; supuși; blajini; gata de a răspunde la ruga altora; plini de îngăduință și răbdare îndelungată; temperați în toate lucrurile; sârguincioși în ținerea poruncilor lui Dumnezeu tot timpul; plini de credință, speranță și caritate; și să facem o mulțime de fapte bune. Noi ne străduim să devenim ca Isus Hristos.", "Depun mărturie că, în calitate de Biserică a lui Hristos, noi suntem mijloacele prin care, așa cum ne-a învățat președintele Russell M. Nelson, „Salvatorul și Mântuitorul nostru, Isus Hristos, va înfăptui unele dintre cele mai mărețe lucrări ale Sale, începând de acum și până când va veni din nou”.", "Domnul a spus:", "„Iată, voi grăbi lucrarea Mea, la timpul ei.", "Și vă dau vouă… porunca de a vă aduna, și de a vă organiza, și de a vă pregăti, și de a vă sfinți voi înșivă; da, purificați-vă inimile și spălați-vă mâinile și picioarele înaintea Mea, astfel încât să vă pot face curați”.", "Fie ca noi să răspundem la invitația Sa divină și mă rog cu umilință să ne adunăm, să ne organizăm, să ne pregătim și să ne sfințim cu bucurie, în numele lui Isus Hristos, amin."]}, {"name": "Dar noi nu i-am luat în seamă", "verses": ["Soția mea, Susan, cei trei fii ai noștri și soțiile lor, toți nepoții noștri și vârstnicul Quentin L. Cook, care stă lângă mine în Cvorumul celor Doisprezece de aproape 15 ani, pot confirma imediat faptul că nu cânt bine. Dar, deși nu am voce, îmi place să cânt imnurile restaurării. Combinația de versuri inspirate și melodii maiestuoase mă ajută să învăț principii esențiale ale Evangheliei și îmi inspiră sufletul.", "Un imn care mi-a binecuvântat viața în moduri remarcabile este „Cu toți în munca Domnului să înaintăm”. Recent, am cugetat asupra unei anumite expresii din refrenul acelui imn și am desprins învățături. „La cei răi atenție nu le vom da. Doar pe Domnul Îl vom asculta.”", "Atenție nu le vom da.", "Când cânt „Cu toți în munca Domnului să înaintăm”, mă gândesc adesea la oamenii din viziunea lui Lehi care înaintau pe cărarea care ducea la pomul vieții și care nu doar „au apucat”, ci „[s-au ținut] tot timpul bine de bara de fier, până când au ajuns și au căzut jos și au luat din fructul pomului”. Lehi a descris mulțimile de oameni din clădirea mare și spațioasă care arătau „cu degetul cu dispreț către [el] și către cei care… luau din fruct”. Reacția sa la batjocuri și insulte este magnifică și memorabilă: „Dar noi nu i-am luat în seamă”.", "Mă rog ca Duhul Sfânt să ne binecuvânteze și să ne lumineze, pe fiecare în parte, în timp ce ne gândim împreună cum putem fi întăriți să „nu [luăm] în seamă” influențele rele și glasurile batjocoritoare ale lumii contemporane în care trăim.", "Expresia a lua în seamă sugerează faptul de a observa pe cineva sau ceva sau de a-i da atenție. Astfel, versurile imnului „Cu toți în munca Domnului să înaintăm” ne avertizează să luăm hotărârea pozitivă de a nu da atenție „[celor] răi”. Iar Lehi și oamenii care erau cu el și care luau din fructul pomului oferă un exemplu puternic de a nu da atenție batjocurii și disprețului care vin, atât de des, din clădirea mare și spațioasă.", "Doctrina lui Hristos, scrisă „cu Duhul Dumnezeului celui Viu… pe niște table care sunt [inimile noastre] de carne”, ne mărește capacitatea de a „nu [lua] în seamă” numeroasele distrageri, ironii și diversiuni din lumea noastră decăzută. De exemplu, credința concentrată în și asupra Domnului Isus Hristos ne întărește cu tărie spirituală. Credința în Mântuitor este un principiu al acțiunii și al puterii. Când acționăm în acord cu adevărurile Evangheliei Sale, suntem binecuvântați cu capacitatea spirituală de a înainta prin încercările vieții muritoare în timp ce ne concentrăm asupra bucuriilor pe care Salvatorul ni le oferă. Într-adevăr, „dacă vom fi drepți, frică noi nu vom avea, căci Domnul ne-ajută, mereu lângă noi va sta”.", "Faptul de a face legăminte sacre și de a primi, fiind demni, rânduielile preoției ne înjugă alături de Domnul Isus Hristos și de Tatăl Ceresc și ne leagă de Ei. Aceasta înseamnă, pur și simplu, că ne încredem în Salvator ca fiind Avocatul și Mijlocitorul nostru și că ne bizuim pe meritele, mila și harul Său în timpul călătoriei prin viață. Când suntem statornici în a veni la Hristos și suntem înjugați alături de El, primim binecuvântările care curăță, vindecă și întăresc ale ispășirii Sale infinite și eterne.", "Respectarea și îndrăgirea angajamentelor luate prin legământ creează o legătură cu Domnul care este profund personală și puternică spiritual. Când onorăm condițiile legămintelor și rânduielilor sacre, noi ne apropiem de El treptat și progresiv și avem parte de influența divinității și realității Sale vii în viața noastră. Apoi, Isus devine mult mai mult decât personajul principal din povestirile din scripturi; exemplul și învățăturile Sale ne influențează fiecare dorință, gând și acțiune.", "Sincer, nu am capacitatea de a descrie în mod adecvat natura și puterea precise a legăturii noastre prin legământ cu Fiul înviat și viu al lui Dumnezeu. Dar, eu depun mărturie că legăturile cu El și cu Tatăl Ceresc sunt reale și sunt sursele supreme de siguranță, pace, bucurie și tărie spirituală care ne permit să urmăm invitația: „Fără teamă, nu te speria”. În calitate de ucenici ai lui Isus Hristos care fac legăminte și le țin, putem fi binecuvântați să avem „curaj, [căci] Domnul e de partea [noastră]” și să nu dăm atenție influențelor rele și batjocurii laice.", "Când vorbesc cu membri ai Bisericii în întreaga lume, le adresez adesea următoarea întrebare: Ce vă ajută să „nu [luați] în seamă” influențele, batjocura și disprețul lumești? Răspunsurile lor sunt cele mai instructive.", "Membrii curajoși subliniază adesea importanța faptului de a invita puterea Duhului Sfânt în viața lor prin studiul plin de însemnătate al scripturilor, rugăciunea fierbinte și pregătirea corespunzătoare pentru a lua parte la rânduiala împărtășaniei. De asemenea, sunt menționate frecvent sprijinul spiritual al membrilor credincioși ai familiei și al prietenilor de încredere, învățăturile esențiale dobândite prin slujire și ajutorare în Biserica restaurată a Domnului și capacitatea de a discerne deșertăciunea absolută a tot ce se află în clădirea mare și spațioasă sau care vine din ea.", "Am remarcat, în răspunsurile acestor membri, un anumit tipar care este deosebit de important. Mai întâi și cel mai important, acești ucenici au mărturii ferme despre planul fericirii întocmit de Tatăl Ceresc și rolul lui Isus Hristos de Mântuitor și Salvator al nostru. Și, în al doilea rând, cunoașterea și convingerea lor spirituale sunt individuale, personale și concrete; ele nu sunt generale și abstracte. Ascult aceste suflete devotate vorbind despre legămintele care le oferă tărie pentru a birui opoziția și despre legătura lor cu Domnul cel Viu care le sprijină atât în vremurile bune, cât și în cele rele. Pentru aceste persoane, Isus Hristos este cu adevărat un Salvator personal.", "Legămintele și rânduielile Evangheliei funcționează în viața noastră asemănător unei busole. Busola este un dispozitiv folosit pentru a arăta punctele cardinale nord, sud, est și vest având drept scop navigarea și orientarea geografică. În mod asemănător, legămintele și rânduielile noastre ne îndrumă către legătura noastră cu Domnul Isus Hristos și ne ajută să ne aducem întotdeauna aminte de ea, pe măsură ce înaintăm pe cărarea legămintelor.", "Îndrumarea principală pentru noi, toți, în viața muritoare este de a veni la Hristos și a ne perfecționa în El. Legămintele și rânduielile sfinte ne ajută să ne păstrăm concentrarea asupra Salvatorului și să ne străduim, cu harul Său, să devenim mai asemănători Lui. Cu siguranță, „forța Domnului pe noi ne va ajuta, căci dreaptă ne e cauza”.", "Legătura noastră prin legământ cu Dumnezeu și cu Isus Hristos este canalul prin care putem primi capacitatea și tăria de a „nu [lua] în seamă”. Iar această legătură este întărită pe măsură ce ne ținem bine, în mod continuu, de bara de fier. Frații lui Nefi au întrebat: „Ce înseamnă bara de fier pe care tatăl nostru a văzut-o?", "Iar [Nefi le-a] spus că era cuvântul lui Dumnezeu; iar aceia care vor asculta de cuvântul lui Dumnezeu și se vor ține [bine] de el, aceia nu vor pieri niciodată; și, de asemenea, nici ispitele și nici săgețile de foc ale dușmanului nu-i vor învinge până la orbire ca să-i ducă la distrugere”.", "Vă rog să remarcați că abilitatea de a se împotrivi ispitelor și săgeților de foc ale dușmanului este promisă acelor persoane care „[se țin] bine” de cuvântul lui Dumnezeu, nu doar se „[apucă]” de el.", "În mod interesant, apostolul Ioan L-a descris pe Isus Hristos ca fiind Cuvântul.", "„La început era Cuvântul, și Cuvântul era cu Dumnezeu, și Cuvântul era Dumnezeu…", "Toate lucrurile au fost făcute prin El; și nimic din ce a fost făcut, n-a fost făcut fără El…", "Și Cuvântul S-a făcut trup, și a locuit printre noi, plin de har, și de adevăr. Și noi am privit slava Lui, o slavă întocmai ca slava singurului născut din Tatăl.”", "Așadar, unul dintre numele lui Isus Hristos este „Cuvântul”.", "Mai mult, al optulea articol de credință afirmă: „Noi credem că Biblia este cuvântul lui Dumnezeu, în măsura în care este tradusă corect; noi credem, de asemenea, că și Cartea lui Mormon este cuvântul lui Dumnezeu”.", "Astfel, învățăturile Salvatorului, așa cum sunt consemnate în scripturile sfinte, sunt, de asemenea, „cuvântul”.", "Permiteți-mi să vă sugerez că a ne ține bine de cuvântul lui Dumnezeu implică 1) aducerea aminte de legătura personală pe care o avem cu Salvatorul și cu Tatăl Său prin legămintele și rânduielile Evangheliei restaurate, cinstirea și întărirea ei și 2) folosirea, cu ajutorul rugăciunii, în mod sincer și consecvent, scripturilor sfinte și învățăturilor profeților și apostolilor în viață ca surse sigure ale adevărului revelat. Pe măsură ce suntem legați și ne „[ținem] bine” de Domnul și suntem transformați trăind potrivit doctrinei Sale, vă promit că, atât individual, cât și colectiv, vom fi binecuvântați să „[stăm] în locuri sfinte și nu [vom] fi mișcați”. Dacă rămânem în Hristos, atunci El va rămâne în noi și va merge alături de noi. Cu siguranță, „la-ncercări, pe sfinți, Domnul îi va-ncuraja; adevărul va triumfa”.", "Înaintați. Țineți-vă bine. Nu luați în seamă.", "Depun mărturie că loialitatea față de legămintele și rânduielile Evangheliei restaurate a Salvatorului ne permite să înaintăm în lucrarea Domnului, să ne ținem bine de El ca fiind Cuvântul lui Dumnezeu și să nu luăm în seamă ademenirile dușmanului. În lupta pentru dreptate, fie ca noi, fiecare în parte, să mânuim o spadă, chiar „spada adevărului”, în numele sacru al Domnului Isus Hristos, amin."]}, {"name": "Să-L urmăm pe Isus: să fim împăciuitori", "verses": ["Dragi frați și surori, în timp ce trăim zile de cumpănă în care avem parte de agitație, ceartă și, în cazul multora, de suferință profundă, inima noastră este plină de recunoștință puternică față de Salvator și pentru binecuvântările eterne ale Evangheliei restaurate a lui Isus Hristos. Îl iubim și avem încredere în El și ne rugăm ca noi să-L urmăm pentru totdeauna.", "Puternicul impact al Internetului este atât o binecuvântare, cât și o încercare, unice timpului nostru.", "Într-o lume a rețelelor de socializare și a platformelor de informații super rapide, glasul unei singure persoane poate fi amplificat exponențial. Acel glas, fie că este adevărat sau fals, fie că este corect sau prejudiciabil, fie că este amabil sau aspru, se aude instantaneu în întreaga lume.", "Textele publicate pe rețelele de socializare, pline de considerație și bunătate, sunt adesea prea puțin observate, în timp ce cuvintele pline de dispreț și mânie ne bubuie frecvent în urechi, fie că este vorba despre filosofie politică, oameni care fac obiectul știrilor sau opinii despre pandemie. Nimeni sau niciun subiect, inclusiv Salvatorul și Evanghelia Sa restaurată, nu este imun în fața acestui fenomen social al glasurilor polarizate.", "Cuvântarea de pe munte este un mesaj pentru toți, dar a fost rostită în mod special ucenicilor Salvatorului, celor care au ales să-L urmeze.", "Domnul ne-a învățat cum să trăim, atunci și acum, într-o lume plină de dispreț. „Ferice de cei împăciuitori”, a declarat El, „căci ei vor fi chemați fii ai lui Dumnezeu”.", "Cu ajutorul scutului credinței noastre în Isus Hristos, devenim împăciuitori stingând – în sensul de a liniști, răci sau înăbuși – toate săgețile arzătoare ale dușmanului.", "Pe măsură ce ne facem partea, avem promisiunea Sa că vom fi chemați „[fiii] lui Dumnezeu”. Fiecare persoană de pe pământ este „din neamul” lui Dumnezeu, dar a fi chemați „[fiii] lui Dumnezeu” înseamnă mult mai mult. Pe măsură ce venim la Isus Hristos și facem legăminte cu El, devenim „seminția Lui” și „moștenitorii împărăției”, „copiii lui Hristos, fiii și fiicele Lui”.", "Cum liniștește și răcește împăciuitorul săgețile arzătoare? Cu siguranță, nu retrăgându-ne din fața celor care ne denigrează. Ci, rămânând încrezători în credința noastră, împărtășindu-ne crezurile cu convingere, dar mereu fără mânie sau răutate.", "Recent, după ce a văzut o opinie puternic articulată și critică la adresa Bisericii, reverendul Amos C. Brown, conducător pentru apărarea drepturilor civile la nivel național și pastor al celei de-a Treia Biserici Baptiste din San Francisco, a răspuns:", "„Eu respect experiența și perspectiva celui care a scris acele cuvinte. Cu siguranță, nu văd lucrurile așa cum le vede el.", "Faptul că-i cunosc pe acești conducători [ai Bisericii] este una dintre cele mai mari bucurii ale vieții mele, inclusiv pe președintele Russell M. Nelson. Dumnealor sunt, după părerea mea, întruchiparea celei mai bune conduceri pe care țara noastră o poate oferi”.", "Apoi, dumnealui a adăugat: „Putem să ne cramponăm de modul în care au stat lucrurile. Putem refuza să recunoaștem toate lucrurile bune care se întâmplă acum… Dar aceste abordări nu vor vindeca divizarea noastră națională… Așa cum ne-a învățat Isus, nu eradicăm răul cu și mai mult rău. Iubim cu generozitate și trăim plini de milă, chiar și față de cei care credem că ne sunt dușmani”.", "Reverendul Brown este un împăciuitor. Dumnealui a răcit, cu calm și respect, săgețile arzătoare. Împăciuitorii nu sunt pasivi; ei sunt convingători în felul Salvatorului.", "Ce ne oferă tăria lăuntrică de a răci, liniști și stinge săgețile arzătoare îndreptate către adevărurile pe care le îndrăgim? Tăria rezultă din credința noastră în Isus Hristos și din credința noastră în cuvintele Sale.", "„Ferice va fi de voi când, din pricina Mea, oamenii vă vor ocărî… și vor spune tot felul de lucruri rele și neadevărate împotriva voastră…", "Pentru că răsplata voastră este mare în ceruri; căci tot așa au prigonit pe prorocii, cari au fost înainte de voi”.", "Două principii importante ne călăuzesc dorința de a fi împăciuitori.", "Primul, Tatăl nostru Ceresc a dat fiecărei persoane libertatea sa morală de a alege, cu capacitatea de a-și alege propria cale. Această libertate de a alege este unul dintre cele mai mari daruri ale lui Dumnezeu.", "Al doilea, cu această libertate de a alege, Tatăl nostru Ceresc a permis să existe „opoziție în toate lucrurile”. Noi „[gustăm] amarul pentru a învăța cum să [prețuim] binele.” Opoziția nu ar trebui să ne surprindă. Învățăm să distingem binele de rău.", "Ne bucurăm de binecuvântarea libertății de a alege înțelegând că vor fi mulți care nu cred ce credem noi. De fapt, puțini dintre cei din zilele din urmă vor alege să pună credința lor în Isus Hristos în centrul a tot ce gândesc și a tot ce fac.", "Din cauza platformelor rețelelor de socializare, un glas al necredinței poate părea a fi o mulțime de glasuri pesimiste, dar, chiar și dacă ar fi o mulțime de glasuri, noi alegem calea împăciuitorilor.", "Unii consideră că Prima Președinție și Cvorumul celor Doisprezece Apostoli ar avea motive lumești, asemenea conducătorilor politici, de afaceri și culturali.", "Spre deosebire de ei, nouă ne sunt încredințate responsabilitățile într-un mod foarte diferit. Noi nu suntem aleși prin vot sau selectați din cereri de angajare. Neavând o pregătire profesională în domeniu, suntem chemați și rânduiți să depunem mărturie despre numele lui Isus Hristos în întreaga lume până la ultima noastră suflare. Ne străduim să binecuvântăm pe cei bolnavi, pe cei singuri, pe cei deprimați și pe cei săraci și să întărim împărăția lui Dumnezeu. Căutăm să cunoaștem voia Domnului și s-o proclamăm, mai ales celor care caută viața eternă.", "Deși dorința noastră umilă este ca învățăturile Salvatorului să fie onorate de toți, cuvintele Domnului prin profeții Săi sunt adesea contrare gândirii și tendințelor lumii. Mereu a fost așa.", "Salvatorul le-a spus apostolilor Săi:", "„Dacă vă urăște lumea, știți că pe Mine M-a urât înaintea voastră…", "Dar vă vor face toate aceste lucruri… pentru că ei nu cunosc pe Cel ce M-a trimis”.", "Noi ne iubim și ne îngrijim, în mod sincer, toți semenii, indiferent dacă ei cred ceea ce credem noi. Isus ne-a învățat, în pilda bunului samaritean, că cei care au crezuri diferite trebuie să-și întindă brațele cu sinceritate pentru a-i ajuta pe cei aflați la nevoie, să fie împăciuitori, să urmeze cauze bune și nobile.", "În luna februarie, un titlu din Arizona Republic afirma: „Un proiect de lege bipartit susținut de sfinții din zilele din urmă va proteja homosexualii și persoanele transgen din Arizona”.", "Noi, în calitate de sfinți din zilele din urmă, suntem „bucuroși să facem parte dintr-o coaliție formată din conducători religioși, ai oamenilor de afaceri, ai persoanelor LGBTQ și ai comunității care au lucrat împreună în spiritul încrederii și respectului reciproc”.", "Odată, președintele Russell M. Nelson a întrebat cu multă considerație: „Nu pot exista linii de demarcație fără ca ele să devină linii pe câmpul de luptă?”.", "Ne străduim să-L „[urmăm] în pace pe Hristos”.", "Unele dintre atacurile asupra Salvatorului au fost atât de răutăcioase, încât El nu a spus nimic. „Preoții cei mai de seamă și cărturarii… [Îl] pârau cu înfierbântare… se purtau cu El cu dispreț” dar Isus „nu [le-a] răspuns nimic”. Sunt momente în care a fi împăciuitori înseamnă să ne împotrivim impulsului de a răspunde și, în schimb, cu demnitate, să rămânem tăcuți.", "Este sfâșietor pentru noi toți când cuvinte aspre sau disprețuitoare despre Salvator, ucenicii Săi și Biserica Sa sunt rostite sau publicate de cei care, odată, au stat alături de noi, au luat din împărtășanie cu noi și au depus mărturie despre misiunea divină a lui Isus Hristos.", "Aceasta s-a întâmplat și în timpul slujirii Salvatorului.", "Unii dintre ucenicii lui Isus care au fost cu El în timpul celor mai mărețe miracole ale Sale au hotărât să „[nu mai umble] cu El”. Din nefericire, nu toți vor rămâne fermi în dragostea lor față de Salvator și în hotărârea lor de a ține poruncile Sale.", "Isus ne-a învățat să ne retragem din cercul mâniei și al certei. Într-un exemplu, după ce fariseii L-au înfruntat pe Isus și s-au sfătuit cum să-L distrugă, scripturile ne spun că Isus S-a retras dintre ei și miracole au avut loc în timp ce „după El au mers multe noroade. El a tămăduit pe toți bolnavii”.", "Și noi putem să ne îndepărtăm de ceartă și să binecuvântăm viața celorlalți, în timp ce nu ne izolăm în colțul nostru.", "La început, în Mbuji-Mayi, Republica Democrată Congo, unii criticau Biserica neînțelegându-ne crezurile sau necunoscându-i pe membrii noștri.", "Cu ceva timp în urmă, Kathy și cu mine am participat la o adunare foarte specială a Bisericii în Mbuji-Mayi. Copiii erau îmbrăcați în haine imaculate și aveau ochi strălucitori și zâmbete largi. Am sperat să le pot vorbi despre educația lor, dar am aflat că mulți dintre ei nu se duceau la școală. Conducătorii noștri, cu fonduri umanitare nominale, au găsit un mod de a ajuta. Acum, peste 400 de cursanți – fete și băieți, atât membri, cât cei care nu fac parte din religia noastră – sunt bineveniți și învățați de 16 învățători care sunt membri ai Bisericii lui Isus Hristos.", "Kalanga Muya, în vârstă de paisprezece ani, a spus: „[Având puțini bani], au fost patru ani în care nu m-am dus la școală… Sunt foarte recunoscătoare pentru ce a făcut Biserica… Acum, pot să citesc, să scriu și să vorbesc în limba franceză”. Vorbind despre această inițiativă, primarul orașului Mbuji-Mayi a spus: „Sunt inspirat de Biserica lui Isus Hristos a Sfinților din Zilele din Urmă pentru că, în timp ce [alte] biserici sunt împărțite fiecare în colțul ei… [dumneavoastră lucrați] cu [alții] pentru a ajuta comunitatea aflată la nevoie”.", "De fiecare dată când citesc Ioan, capitolul 13, îmi aduc aminte exemplul perfect al Salvatorului în calitate de împăciuitor. Isus a spălat, cu dragoste, picioarele apostolilor. Apoi, citim că „S-a tulburat în duhul Lui” când S-a gândit la unul pe care-l iubea și care se pregătea să-L trădeze. Am încercat să-mi imaginez gândurile și sentimentele avute de Salvator când a plecat Iuda. În mod interesant, în acel moment de cumpănă, Isus nu a mai vorbit despre sentimentele Sale „[tulburătoare]” sau despre trădare. În schimb, El le-a vorbit apostolilor Săi despre dragoste, cuvintele Sale având mare influență de-a lungul secolelor:", "„Vă dau o poruncă nouă: Să vă iubiți unii pe alții; cum v-am iubit Eu…", "Prin aceasta vor cunoaște toți că sunteți ucenicii Mei, dacă veți avea dragoste unii pentru alții”.", "Fie ca noi să-L iubim și să ne iubim unii pe alții! Mă rog ca noi să fim împăciuitori, pentru a putea fi chemați „[fiii] lui Dumnezeu”, în numele lui Isus Hristos, amin!"]}, {"name": "O mare schimbare în inimă: „Nu am nimic mai mult să-ți ofer”", "verses": ["Vineri, 28 octombrie 1588, după ce și-a pierdut cârma și a fost navigată doar cu ajutorul vâslelor, corabia La Girona, care aparținea măreței Armade spaniole, s-a ciocnit de stâncile din Lacada Point, Irlanda de Nord.", "Corabia s-a scufundat. Unul dintre naufragiații care se străduiau să supraviețuiască purta un inel de aur, primit cu câteva luni înainte de la soția sa, având inscripția: „Nu am nimic mai mult să-ți ofer”.", "„Nu am nimic mai mult să-ți ofer” – o frază și un inel cu un model înfățișând o mână care ține o inimă, o expresie a dragostei de la o soție pentru soțul ei.", "Când am citit această poveste, am fost profund impresionat și m-am gândit la cererea făcută de Salvator: „Și voi va trebui să-Mi oferiți Mie ca jertfă o inimă frântă și un spirit smerit”.", "M-am gândit, de asemenea, la reacția oamenilor la cuvintele regelui Beniamin: „Da, noi credem toate cuvintele pe care ni le-ai spus… care [au] lucrat o schimbare mare în noi sau în inimile noastre, pentru că nu mai avem înclinare să facem rău, ci să facem bine neîncetat”.", "Permiteți-mi să vă împărtășesc o experiență pe care am trăit-o când aveam 12 ani, a cărei consecință durează până în ziua de azi.", "Mama mea a spus: „Eduardo, grăbește-te. Întârziem la adunările Bisericii”.", "„Mamă, astăzi voi sta cu tata”, i-am răspuns.", "„Ești sigur? Trebuie să participi la adunarea cvorumului tău al preoției”, a spus ea.", "Am răspuns: „Săracul tata! Va rămâne singur. Astăzi, voi sta cu el”.", "Tata nu era membru al Bisericii lui Isus Hristos a Sfinților din Zilele din Urmă.", "Mama și surorile mele s-au dus la adunările de duminica. Așadar, m-am dus la tata în atelierul său, unde îi plăcea să fie duminica și, după cum îi spusesem mamei, am petrecut un timp, anume câteva minute cu el și, apoi, l-am întrebat: „Tată, este totul în regulă?”.", "Și-a continuat hobby-ul de a repara radiouri și ceasuri și doar mi-a zâmbit.", "Apoi, i-am spus: „Mă duc să mă joc cu prietenii mei”.", "Tata, fără să-și ridice privirea, mi-a spus: „Astăzi este duminică. Nu ar fi trebuit să mergi la biserică?”.", "„Da, dar astăzi i-am spus mamei că nu voi merge”, i-am răspuns. Tata și-a continuat treaba și, pentru mine, aceasta a însemnat că aveam permisiunea de a pleca.", "În acea dimineață avea loc un meci de fotbal important și prietenii mei îmi spuseseră că nu puteam să-l pierd deoarece trebuia să câștigăm acel meci.", "Provocarea mea a fost că trebuia să trec prin fața capelei pentru a ajunge la terenul de fotbal.", "Hotărât, m-am grăbit spre terenul de fotbal și m-am oprit înainte de a ajunge la marea piatră de poticnire, capela. Am alergat spre trotuarul opus, unde erau câțiva copaci mari, și am hotărât să alerg printre ei, astfel încât nimeni să nu mă vadă, deoarece era momentul în care membrii soseau la adunări.", "Am ajuns la timp pentru începerea meciului. Am putut să joc și să merg acasă înainte ca mama să ajungă acasă.", "Totul mersese bine; echipa noastră câștigase iar eu eram încântat. Dar acea alergare bine executată spre teren nu a rămas neobservată de sfătuitorul cvorumului diaconilor.", "Fratele Félix Espinoza mă văzuse alergând iute printre copaci, încercând să nu fiu descoperit.", "La începutul săptămânii, fratele Espinoza a venit la mine acasă și a dorit să-mi vorbească. Nu a spus nimic despre ceea ce văzuse duminică, nici nu m-a întrebat de ce lipsisem de la adunare.", "Doar mi-a dat un manual și a spus: „Aș dori să predai duminică la clasa de preoție. Ți-am marcat lecția. Nu este foarte grea. Doresc s-o citești și voi veni peste două zile să te ajut să te pregătești pentru lecție”. După ce a spus aceasta, mi-a dat manualul și a plecat.", "Nu doream să predau lecția, dar nu am îndrăznit să-l refuz. Plănuisem ca în acea duminică să stau din nou cu tatăl meu – adică era un alt meci de fotbal important.", "Fratele Espinoza era o persoană pe care tinerii o admirau. El găsise Evanghelia restaurată și își schimbase viața sau, cu alte cuvinte, inima.", "Când a sosit după-amiaza de sâmbătă, m-am gândit: „Poate că mâine mă voi trezi bolnav și nu va trebui să merg la biserică”. Nu jocul de fotbal era cel care mă îngrijora acum; era lecția pe care trebuia s-o predau, în special o lecție despre ziua de sabat.", "Ziua de duminică a venit și m-am trezit mai sănătos ca niciodată. Nu aveam nicio scuză – nicio scăpare.", "Era prima dată când aveam să predau o lecție, dar fratele Espinoza era alături de mine, iar aceea a fost ziua unei schimbări mari în inima mea.", "Din acel moment, am început să țin ziua de sabat sfântă și, cu timpul, potrivit cuvintelor președintelui Russell M. Nelson, ziua de sabat a devenit o desfătare.", "„Doamne, Îți ofer totul; Nu am nimic mai mult să-Ți ofer.”", "Cum dobândim această mare schimbare în inimă? Începem să facem aceasta și, în cele din urmă, se produce:", "când studiem din scripturi pentru a dobândi cunoașterea care ne va întări credința în Isus Hristos, ceea ce va da naștere dorinței de a ne schimba;", "când cultivăm această dorință prin rugăciune și post;", "când acționăm potrivit cuvântului studiat sau primit și facem legământ să-I oferim inima, la fel ca poporul regelui Beniamin.", "Cum știm că inima noastră se schimbă?", "Când dorim să-I fim plăcuți lui Dumnezeu în toate lucrurile.", "Când îi tratăm pe ceilalți cu dragoste, respect și prețuire.", "Când vedem că însușirile lui Hristos devin parte a caracterului nostru.", "Când simțim constant îndrumarea Duhului Sfânt.", "Când ținem o poruncă pe care ne-a fost greu să o respectăm și, apoi, continuăm să trăim potrivit acesteia.", "Când ascultăm cu atenție sfaturile conducătorilor noștri și hotărâm cu bucurie să le urmăm, nu avem oare o mare schimbare în inimă?", "„Doamne, Îți ofer totul; Nu am nimic mai mult să-Ți ofer.”", "Cum păstrăm marea schimbare?", "Când luăm din împărtășanie în fiecare săptămână și reînnoim legământul de a lua asupra noastră numele lui Hristos, de a ne aminti totdeauna de El și de a ține poruncile Sale.", "Când ne îndreptăm viața către templu. Participarea cu regularitate la rânduielile din templu ne va ajuta să păstrăm o inimă nouă și reînnoită pe măsură ce participăm la rânduieli.", "Când îl iubim pe aproapele nostru și îi slujim prin activități de slujire și muncă misionară.", "Apoi, spre marea noastră bucurie, acea schimbare lăuntrică este întărită și se răspândește până când abundă în fapte bune.", "Această mare schimbare în inimă ne aduce un sentiment de libertate, încredere și pace.", "Această schimbare în inimă nu este un eveniment; necesită credință, pocăință și muncă spirituală constantă pentru a se produce. Începe când dorim să ne supunem voinței Domnului și se materializează când facem legăminte cu El și le ținem.", "Această acțiune individuală are un efect pozitiv atât asupra noastră, cât și asupra oamenilor din jurul nostru.", "Președintele Russell M. Nelson a spus: „Imaginați-vă cât de repede ar putea fi rezolvate conflictele devastatoare din întreaga lume – și cele din viața fiecăruia dintre noi – dacă toată lumea ar alege să-L urmeze pe Isus Hristos și să dea ascultare învățăturilor Sale”. Această acțiune de a urma învățăturile Salvatorului duce la o mare schimbare în inimă.", "Dragi frați și surori, tineri și copii, în timp ce participăm la conferința desfășurată în acest sfârșit de săptămână, să permitem cuvintelor profeților noștri, care vor veni de la Domnul, să intre în inima noastră pentru a avea parte de o mare schimbare.", "Pe cei care nu s-au alăturat încă Bisericii restaurate a Domnului, vă invit să-i ascultați pe misionari cu dorința sinceră de a ști ce așteaptă Dumnezeu de la dumneavoastră și să aveți parte de acea transformare lăuntrică.", "Astăzi este ziua în care trebuie să vă hotărâți să-L urmați pe Domnul Isus Hristos. „Doamne, Îți ofer inima mea; Nu am nimic mai mult să-Ți ofer.”", "Așa cum inelul a fost recuperat din acel naufragiu, când Îi oferim inima noastră lui Dumnezeu, suntem salvați din mările furioase ale acestei vieți și, în acest proces, suntem purificați și perfecționați prin ispășirea lui Hristos și devenim „copii ai lui Hristos”, fiind „născuți spiritual din El”. Despre aceasta, depun mărturie în numele lui Isus Hristos, amin."]}, {"name": "Scara credinței", "verses": ["Cum ne vor influența încercările vieții credința în Isus Hristos? Și ce efect va avea credința noastră asupra bucuriei și păcii pe care le simțim în această viață?", "Era anul 1977. Telefonul a sunat și mesajul ne-a sfâșiat inimile. Carolyn și Doug Tebbs tocmai se mutau în noua lor casă după absolvirea școlii postuniversitare. Membrii cvorumului vârstnicilor veniseră să încarce camionul pentru mutat. Doug, asigurându-se că drumul era liber înainte să dea înapoi, a aruncat o ultimă privire. Ceea ce nu a putut să vadă a fost că micuța lui fiică, Jennie, a țâșnit în spatele camionului tocmai în momentul nepotrivit. Într-o clipă, preaiubita lor Jennie s-a stins.", "Ce avea să se întâmple după aceea? Aveau durerea simțită atât de profund și sentimentul de neconceput al pierderii să creeze o prăpastie de netrecut între Carolyn și Doug sau aveau să le unească, cumva, inimile și să le întărească credința în planul Tatălui Ceresc?", "Drumul prin suferință a fost lung și dureros, dar, de undeva, au venit rezervele spirituale care le-au permis să nu-și piardă speranța și să „[se mențină] pe calea [lor]”. Cumva, acești tineri incredibili au devenit și mai asemănători lui Hristos. Mai devotați. Mai plini de compasiune. Ei au crezut că, la timpul ales de El, Dumnezeu avea să sfințească suferințele lor spre binele lor.", "Deși durerea și pierderea nu aveau și nu puteau să dispară complet, Carolyn și Doug au fost alinați de asigurarea că, dacă rămâneau fermi pe cărarea legămintelor, preaiubita lor Jennie avea să fie a lor pentru totdeauna.", "Exemplul lor mi-a întărit credința în planul Domnului. Noi nu vedem toate lucrurile. El le vede. Domnul i-a spus lui Joseph Smith în închisoarea Liberty: „Toate aceste lucruri îți vor da experiență și vor fi pentru binele tău. Fiul Omului a coborât sub toate acestea. Ești tu mai mare decât El?”.", "Pe măsură ce acceptăm voia Domnului, El ne învață cum să mergem alături de El. În calitate de tânăr misionar slujind în Tahiti, am fost rugat să slujesc unui copilaș bolnav. Ne-am așezat mâinile pe capul său și l-am binecuvântat să se facă bine. Sănătatea lui a început să se îmbunătățească, dar, apoi, s-a îmbolnăvit din nou. L-am binecuvântat a doua oară, dar cu același rezultat. A venit a treia solicitare. L-am implorat pe Domnul să se facă voia Sa. La scurt timp după aceasta, acest micuț spirit s-a întors în căminul său ceresc.", "Dar noi am simțit pace. Am dorit ca acel copilaș să trăiască, dar Domnul a avut alte planuri. Faptul de a accepta voia Sa și nu pe a noastră este cheia pentru găsirea bucuriei indiferent de circumstanțele noastre.", "Credința simplă pe care o avem în Isus Hristos când începem să învățăm despre El poate rămâne în inima noastră când ne confruntăm cu încercările vieții. Credința noastră în El ne poate îndruma și o va face prin complexitățile vieții. Într-adevăr, vom descoperi că există simplitate de cealaltă parte a complexităților vieții, pe măsură ce rămânem „[fermi] în Hristos, având o strălucire perfectă a speranței”.", "O parte a scopului vieții este de a permite acestor posibile pietre de poticnire să devină pietre pe care să pășim pe măsură ce urcăm pe ceea ce eu numesc „scara credinței” – o scară deoarece sugerează despre credință că nu este statică. Putem merge în sus sau în jos în funcție de alegerile pe care le facem.", "Pe măsură ce ne străduim să ne clădim credința în Salvator, este posibil să nu înțelegem pe deplin dragostea lui Dumnezeu pentru noi și să ne supunem legilor Sale dintr-un sentiment de obligație. Vina poate chiar să devină motivul nostru principal, în locul dragostei. O legătură reală cu El poate să nu fie, încă, simțită.", "Când căutăm să ne creștem credința, putem fi derutați de ceea ce ne-a învățat Iacov. El ne-a adus aminte: „Credința fără fapte este zadarnică”. Ne putem poticni dacă suntem de părere că totul depinde de noi. O dependență prea mare de noi înșine ne poate frâna capacitatea de a accesa puterile cerului.", "Dar, pe măsură ce înaintăm spre adevărata credință în Isus Hristos, mentalitatea noastră începe să se schimbe. Recunoaștem că supunerea și credința în Salvator ne ajută să fim demni să avem totdeauna Spiritul Său cu noi. Supunerea nu mai este supărătoare, ci devine un obiectiv. Noi recunoaștem că supunerea față de poruncile lui Dumnezeu ne ajută să câștigăm încrederea Sa. Având încrederea Sa, dobândim mai multă lumină. Această lumină ne îndrumă în călătoria noastră și ne permite să vedem mai clar calea pe care trebuie să mergem.", "Dar mai este ceva. Pe măsură ce credința noastră în Salvator crește, observăm o schimbare subtilă care include o înțelegere divină a relației noastre cu Dumnezeu – o schimbare fermă de la „Ce vreau eu?” la „Ce vrea Dumnezeu?”. Asemenea Salvatorului, dorim să acționăm „nu cum voiesc [eu], ci cum voiești Tu”. Dorim să facem lucrarea lui Dumnezeu și să fim un instrument în mâinile Sale.", "Progresul nostru este unul etern. Președintele Russell M. Nelson ne-a învățat că sunt atât de multe lucruri pe care Tatăl Ceresc dorește să le știm. Pe măsură ce progresăm, înțelegem mai bine ceea ce Domnul l-a învățat pe Joseph Smith: „Pentru că, dacă țineți poruncile Mele, veți primi plenitudinea Sa și veți fi slăviți în Mine… de aceea, Eu vă spun vouă, voi veți primi har după har”.", "Cât de departe urcăm pe scara credinței este hotărârea noastră. Vârstnicul Neil L. Andersen ne-a învățat: „Credința nu este o întâmplare, ci o alegere”. Putem hotărî să facem alegerile necesare pentru a ne mări credința în Salvator.", "Gândiți-vă la efectul alegerilor făcute când Laman și Lemuel au coborât scara credinței în timp ce Nefi a urcat mai mult pe ea. Există vreo reprezentare mai clară decât diferența dintre răspunsul lui Nefi: „Mă voi duce și voi face” și răspunsul lui Laman și Lemuel care, după ce tocmai văzuseră un înger, au răspuns: „Cum este posibil ca Domnul să-l predea pe Laban în mâinile noastre?”.", "Necredința ne blochează capacitatea de a vedea miracole, în timp ce concentrarea asupra credinței în Salvator descătușează puterile cerului.", "Chiar și când credința noastră este slabă, mâinile Domnului vor fi întotdeauna întinse. Cu ani în urmă, am primit însărcinarea de a reorganiza un țăruș în Nigeria. În ultimul moment, data a fost schimbată. Era un bărbat din acel țăruș care a hotărât să lipsească din oraș la data inițială a conferinței. Nu voia să riște să fie chemat în calitate de președinte al țărușului.", "În timp ce era plecat, el a fost implicat într-un accident teribil, dar nu a fost rănit. Aceasta l-a făcut să se întrebe de ce îi fusese cruțată viața. A revenit asupra hotărârii pe care o luase. S-a pocăit și a participat, cu umilință, la conferință în noua dată. Și da, a fost chemat să fie noul președinte de țăruș.", "Vârstnicul Neal A. Maxwell ne-a învățat: „Numai aliniindu-ne voia cu voia lui Dumnezeu putem găsi fericirea deplină. Orice neconcordanță între acestea duce la mai puțină fericire”.", "După ce facem „toate lucrurile care stau în puterea noastră”, este timpul să stăm „neclintiți… pentru a vedea salvarea lui Dumnezeu”. Am văzut acest lucru în timp ce slujeam familiei McCormick în calitate de frate care slujește. Căsătorită de 21 de ani, Mary Kay slujea cu credință în chemările ei. Ken nu era membru al Bisericii și nu era interesat deloc să devină, dar, iubindu-și soția, a ales să vină la Biserică împreună cu ea.", "Într-o duminică, am simțit îndemnul să-i împărtășesc lui Ken mărturia mea. L-am întrebat dacă îmi permitea să fac acest lucru. Răspunsul lui a fost simplu și clar: „Nu, mulțumesc”.", "Eram nedumerit. Simțisem un îndemn și încercasem să-l urmez. Am fost ispitit să consider că îmi făcusem partea. Dar, după rugăciune și cugetare, am putut să văd că, deși intențiile mele erau corecte, mă bazasem prea mult pe mine și prea puțin pe Domnul.", "Mai târziu, m-am întors cu o mentalitate diferită. Aveam să fiu doar un instrument în mâinile Domnului, fără altă dorință decât cea de a urma Spiritul. Împreună cu credinciosul meu coleg, Gerald Cardon, am intrat în casa familiei McCormick.", "Curând după aceea, m-am simțit îndemnat să-l invit pe Gerald să cânte „Trăiește-al meu Mântuitor”. El mi-a adresat o privire întrebătoare, dar, având credință în credința mea, a cântat. Un spirit frumos a umplut încăperea. A venit îndemnul de a le invita pe Mary Kay și Kristin, fiica lor, să-și împărtășească mărturiile. În timp ce ele au făcut aceasta, Spiritul a devenit mai puternic. De fapt, după mărturia lui Kristin, lacrimile curgeau pe obrajii lui Ken.", "Dumnezeu preluase controlul. Inimile nu au fost doar mișcate, ci schimbate pentru totdeauna. Douăzeci și unu de ani de necredință au fost îndepărtați prin puterea Duhului Sfânt. O săptămână mai târziu, Ken a fost botezat. Un an mai târziu, Ken și Mary Kay au fost pecetluiți în casa Domnului pentru timp și toată eternitatea.", "Împreună am trăit experiența a ceea ce înseamnă să înlocuim voia noastră cu voia Domnului, iar credința noastră în El a crescut.", "Vă rog ca, în timp ce vă străduiți să urcați pe scara dumneavoastră a credinței, să vă gândiți la câteva întrebări adresate de profeții lui Dumnezeu:", "M-am eliberat eu de mândrie?", "Fac eu loc cuvântului lui Dumnezeu în inima mea?", "Permit eu suferințelor mele să fie sfințite spre binele meu?", "Sunt eu dornic să permit ca voința mea să fie înghițită în voința Tatălui?", "Dacă am simțit dorința să cânt cântecul iubirii mântuitoare, pot să simt astfel acum?", "Îl las eu pe Dumnezeu să aibă întâietate în viața mea?", "Dacă vedeți că drumul dumneavoastră actual este în conflict cu credința dumneavoastră în Salvator, atunci vă rog să găsiți calea înapoi la El. Exaltarea dumneavoastră și a urmașilor dumneavoastră depinde de acest lucru.", "Fie ca noi să plantăm semințele credinței adânc în inima noastră. Fie ca noi să hrănim aceste semințe în timp ce ne legăm de Salvator onorând legămintele pe care le-am făcut cu El. În numele lui Isus Hristos, amin."]}, {"name": "Neclintiți în timpul furtunilor", "verses": ["Dragi frați și surori, am fost binecuvântați astăzi să ascultăm slujitori inspirați ai lui Dumnezeu oferind sfaturi și încurajare. Fiecare dintre noi, oriunde s-ar afla, știe că trăim în vremuri din ce în ce mai grele. Mă rog ca ce vă spun să vă ajute să stați neclintiți, cu inima liniștită în timpul furtunilor cu care ne confruntăm.", "Trebuie să începem prin a ne aminti că suntem, fiecare dintre noi, un copil preaiubit al lui Dumnezeu și că El are slujitori inspirați. Acei slujitori ai lui Dumnezeu au prevestit timpurile în care trăim. Apostolul Pavel i-a scris lui Timotei: „Să știi că în zilele din urmă vor fi vremuri grele”.", "Oricine are ochi să vadă semnele vremurilor și urechi să audă cuvintele profeților știe că este adevărat. Amenințările care prezintă cel mai mare risc vin la noi de la forțele ticăloșiei. Acele forțe cresc. Și va deveni mai greu, nu mai ușor, să cinstim legămintele pe care trebuie să le facem și să le ținem pentru a trăit conform Evangheliei lui Isus Hristos.", "Pentru aceia dintre noi care suntem preocupați pentru noi înșine și pentru cei dragi, există speranță în promisiunea pe care Dumnezeu a făcut-o cu privire la un loc de siguranță în timpul furtunilor care vor veni.", "Iată o imagine detaliată a acelui loc. A fost descris în repetate rânduri de profeții în viață. De exemplu, după cum este consemnat în Cartea lui Mormon, un tată inspirat și iubitor le-a spus fiilor săi cum să se întărească pentru a sta neclinți în timpul furtunilor dinaintea lor: „Și acum, fiii mei, aduceți-vă aminte, aduceți-vă aminte că pe stânca Mântuitorului nostru, care este Hristos, Fiul lui Dumnezeu, trebuie să vă clădiți voi temelia voastră ca, atunci când diavolul își va trimite vânturile lui puternice, da, săgețile lui în vârtejuri, da, atunci când ploaia lui cu pietre și furtuna lui puternică vă va lovi, aceasta să nu aibă nicio putere asupra voastră ca să vă târască către adâncul nefericirii și al suferinței fără de sfârșit, datorită stâncii pe care voi sunteți zidiți, care este o temelie sigură, o temelie pe care dacă oamenii zidesc, ei nu pot să cadă”.", "Nenorocirea și suferința fără de sfârșit despre care a vorbit sunt efectele teribile ale păcatelor dacă nu ne pocăim pe deplin de ele. Furtunile tot mai puternice sunt ispitele și atacurile tot mai frecvente ale lui Satana. Nu a fost niciodată mai important decât este acum să înțelegem cum să clădim pe acea temelie sigură. Pentru mine, nu există un loc mai bun în care să căutăm decât în ultima cuvântare a regelui Beniamin, consemnată, de asemenea, în Cartea lui Mormon.", "Putem pune în practică, în zilele noastre, cuvintele profetice ale regelui Beniamin. El a cunoscut prin proprie experiență terorile războiului. El își apărase poporul în luptă, bizuindu-se pe puterea lui Dumnezeu. El a văzut clar puterile teribile ale lui Lucifer de a ispiti, de a încerca să biruie și a descuraja copiii lui Dumnezeu.", "El și-a invitat poporul și pe noi să clădim pe singura stâncă sigură a siguranței, Care este Salvatorul. El a clarificat faptul că suntem liberi să alegem între bine și rău și că nu putem evita consecințele alegerilor noastre. El a vorbit direct și cu asprime pentru că știa ce întristare vor avea cei care s-ar putea să nu audă și să nu dea atenție avertizărilor sale.", "Iată cum a descris el consecințele alegerii noastre de a urma îndemnul Spiritului sau de a urma mesajele rele care vin de la Satana, al cărui scop este de a ne ispiti și distruge:", "„Căci iată, este un blestem aruncat asupra aceluia care ascultă să se supună acelui spirit [rău]; căci dacă el ascultă să i se supună și rămâne și moare în păcatele sale, tot el este acela care bea din blestemul sufletului său; căci el primește drept răsplată o pedeapsă nepieritoare pentru că a încălcat legea lui Dumnezeu împotriva celor cunoscute de el…", "De aceea, dacă acel om nu se pocăiește și rămâne și moare ca dușman al lui Dumnezeu, atunci cerințele dreptății divine îi vor trezi sufletul nemuritor la o înțelegere vie a propriei sale vinovății, ceea ce îl va face să se retragă din prezența Domnului și-i va umple pieptul de vinovăție și de durere și de frică, care este ca un foc nestins a cărui flacără se ridică fără de sfârșit”.", "Regele Beniamin a continuat spunând: „O, voi toți bătrânii și voi cei tineri și voi copilași care puteți să-mi înțelegeți cuvintele, căci eu v-am vorbit limpede așa ca voi să puteți înțelege, mă rog ca să vă treziți la aducerea aminte a situației îngrozitoare a acelora care au căzut în păcat”.", "Pe mine, puterea acelei avertizări de a ne pocăi mă ajută să-mi formez în minte o imagine a momentului sigur în care dumneavoastră și cu mine vom sta înaintea Salvatorului după această viață. Dorim din toată inima să nu ne retragem, ci să privim în sus către El, să-I vedem zâmbetul și să-L auzim spunând: „Bine, rob bun și credincios… intră [înăuntru]”.", "Regele Beniamin clarifică modul în care putem primi speranța de a auzi acele cuvinte dacă găsim, în această viață, calea ca firea noastră să fie schimbată prin ispășirea lui Isus Hristos. Acesta este singurul mod în care putem clădi pe temelia sigură și, astfel, să stăm fermi în timpul furtunilor ispitelor și încercărilor dinaintea noastră. Regele Beniamin descrie acea schimbare din firea noastră cu o metaforă frumoasă care m-a impresionat mereu. A fost folosită de profeți timp de milenii și de Însuși Domnul. Este aceasta: trebuie să devenim ca un copil – un copil mic.", "Pentru unii, aceasta nu va fi ușor de acceptat. Cei mai mulți dintre noi dorim să fim puternici. Putem considera foarte bine că a fi ca un copil înseamnă a fi slab. Cei mai mulți părinți așteaptă ziua în care copiii lor se vor comporta într-un mod mai puțin copilăros. Dar regele Beniamin, care înțelegea la fel de bine ca oricare muritor ce înseamnă să fii un om cu tărie și curaj, spune clar că a fi ca un copil nu înseamnă a fi copilăros. Înseamnă a fi asemenea Salvatorului, Care S-a rugat Tatălui Său pentru tărie să poată face voia Tatălui Său și să ispășească pentru păcatele tuturor copiilor Tatălui Său și, apoi, a făcut aceasta. Firea noastră trebuie schimbată pentru a deveni ca un copil pentru a dobândi tăria pe care trebuie s-o avem pentru a sta neclintiți și în pace în vremuri grele.", "Iată descrierea interesantă a regelui Beniamin despre cum are loc acea schimbare: „Căci omul prin firea lui este un dușman al lui Dumnezeu și a fost de la căderea lui Adam și va fi în vecii vecilor, dacă el nu se supune chemărilor Spiritului Sfânt și înlătură omul firesc și devine un sfânt prin ispășirea lui Hristos Domnul și devine ca un copil, ascultător, blând, umil, răbdător, plin de dragoste, dornic să se supună tuturor lucrurilor pe care Domnul are grijă să i le trimită, tot așa cum un copil se supune tatălui său”.", "Noi primim acea schimbare pe măsură ce facem legăminte cu Dumnezeu și le reînnoim. Aceasta aduce puterea ispășirii lui Hristos pentru a permite o transformare în inima noastră. O putem simți de fiecare dată când luăm din împărtășanie, înfăptuim o rânduială în templu pentru un strămoș plecat, depunem mărturie în calitate de martor al Salvatorului sau ne îngrijim de cineva la nevoie în calitate de ucenic al lui Hristos.", "În timpul acelor experiențe, devenim, cu timpul, asemenea unui copil, în capacitatea noastră de a iubi și de a ne supune. Ajungem să stăm pe temelia sigură. Credința noastră în Isus Hristos ne aduce la pocăință și la ținerea poruncilor Sale. Ne supunem și dobândim puterea de a ne împotrivi ispitei și dobândim însoțirea promisă a Duhului Sfânt.", "Firea noastră se schimbă pentru a deveni ca a unui copil mic, supuși lui Dumnezeu și mai iubitori. Acea schimbare ne va face demni să ne bucurăm de darurile care vin prin Duhul Sfânt. Faptul de a avea însoțirea Spiritului ne va alina, îndruma și întări.", "Am ajuns să cunosc câteva dintre cele la care s-a referit regele Beniamin când a spus că putem deveni ca un copil mic înaintea lui Dumnezeu. Am învățat din multe experiențe că Duhul Sfânt vorbește cel mai adesea cu un glas liniștit, auzit cel mai ușor când inima este blândă și supusă ca cea a unui copil. De fact, rugăciunea care funcționează este aceasta: „Doresc doar ce dorești Tu. Pur și simplu, spune-mi ce dorești. O să fac aceasta”.", "Când furtunile din viață vin, puteți fi neclintiți deoarece stați pe stânca credinței dumneavoastră în Isus Hristos. Acea credință vă va conduce la pocăință zilnică și la ținerea legămintelor în mod consecvent. Atunci, vă veți aminti întotdeauna de El. Și, în timpul furtunilor de ură și ticăloșie, vă veți simți neclintiți și plini de speranță.", "Mai mult decât atât, vă veți întinde mâna pentru a-i înălța spiritual pe alții la siguranță, pe stâncă, alături de dumneavoastră. Credința în Isus Hristos duce întotdeauna la o speranță mai mare și la sentimente de caritate față de alții, ceea ce reprezintă adevărata dragoste a lui Hristos.", "Vă depun mărturia mea solemnă că Domnul Isus Hristos v-a făcut invitația: „Veniți la Mine”. El vă invită, din dragoste pentru dumneavoastră și pentru cei dragi dumneavoastră, să veniți la El pentru a avea pace în această viață și viață eternă în lumea care va veni. El cunoaște perfect furtunile cu care vă veți confrunta în timpul testării dumneavoastră ca parte a planului fericirii.", "Vă îndemn să acceptați invitația Salvatorului. Asemenea unui copil blând și iubitor, acceptați ajutorul Său. Faceți și țineți legămintele pe care le oferă El în Biserica lui Isus Hristos a Sfinților din Zilele din Urmă. Ele vă vor întări. Salvatorul cunoaște furtunile și locurile sigure pe drumul spre casă, la El și la Tatăl nostru Ceresc. El cunoaște calea. El este Calea. Astfel depun mărturie, în numele sacru al lui Isus Hristos, amin."]}, {"name": "Susținerea autorităților generale, a autorităților zonei-Cei Șaptezeci și a oficianților generali", "verses": ["Frați și surori, voi prezenta, acum, autoritățile generale, autoritățile zonei-Cei Șaptezeci și oficianții generali ai Bisericii pentru votul dumneavoastră de susținere.", "Vă rugăm să vă exprimați votul în modul obișnuit oriunde v-ați afla. Dacă sunt persoane care se opun vreuneia dintre propuneri, vă rugăm să vă contactați președintele de țăruș.", "Se propune ca noi să-i susținem pe Russell Marion Nelson ca profet, văzător și revelator și ca președinte al Bisericii lui Isus Hristos a Sfinților din Zilele din Urmă; pe Dallin Harris Oaks ca primul consilier în Prima Președinție și pe Henry Bennion Eyring ca al doilea consilier în Prima Președinție.", "Cei care sunt de acord s-o arate prin ridicarea mâinii drepte.", "Cei care se opun s-o arate în același fel.", "Se propune ca noi să-i susținem pe Dallin H. Oaks ca președinte al Cvorumului celor Doisprezece Apostoli și pe M. Russell Ballard ca președinte în exercițiu al Cvorumului celor Doisprezece Apostoli.", "Cei care sunt de acord s-o arate prin ridicarea mâinii.", "Cei care se opun s-o arate în același fel.", "Se propune ca noi să îi susținem ca membri ai Cvorumului celor Doisprezece Apostoli pe următorii: M. Russell Ballard, Jeffrey R. Holland, Dieter F. Uchtdorf, David A. Bednar, Quentin L. Cook, D. Todd Christofferson, Neil L. Andersen, Ronald A. Rasband, Gary E. Stevenson, Dale G. Renlund, Gerrit W. Gong și Ulisses Soares.", "Cei care sunt de acord s-o arate prin ridicarea mâinii drepte.", "Cei care se opun s-o arate în același fel.", "Se propune ca noi să-i susținem pe consilierii din Prima Președinție și pe membrii Cvorumului celor Doisprezece Apostoli ca profeți, văzători și revelatori.", "Cei care sunt de acord s-o arate prin ridicarea mâinii drepte.", "Cei care se opun s-o arate în același fel.", "Următoarele autorități ale zonei-Cei Șaptezeci au fost eliberate din însărcinările lor: Mark D. Eddy, Ryan K. Olsen, Jonathan S. Schmitt și Denelson Silva.", "Cei care doresc să ni se alăture în exprimarea recunoștinței pentru slujirea excelentă a dânșilor, s-o arate prin ridicarea mâinii drepte.", "Membrele Președinției generale a Societății de Alinare, Jean B. Bingham, președintă, Sharon Eubank, prima consilieră, și Reyna I. Aburto, a doua consilieră, au fost eliberate, lucru care va intra în vigoare începând cu data de 1 august 2022.", "De asemenea, membrele Președinției generale a Societății Primare, Camille N. Johnson, președintă, Susan H. Porter, prima consilieră, și Amy A. Wright, a doua consilieră, au fost eliberate, lucru care va intra în vigoare începând cu data de 1 august 2022.", "Toți cei care doresc să ni se alăture în exprimarea recunoștinței față de aceste surori pentru slujirea devotată a dânselor, s-o arate prin ridicarea mâinii drepte.", "Se propune ca noi să susținem următoarele autorități generale-Cei Șaptezeci: Mark D. Eddy, James W. McConkie III, Isaac K. Morrison, Ryan K. Olsen, Jonathan S. Schmitt și Denelson Silva.", "Cei care sunt de acord s-o arate prin ridicarea mâinii drepte.", "Cei care se opun s-o arate prin același semn.", "Vă informăm că 45 de noi autorități ale zonei-Cei Șaptezeci au fost susținute în timpul adunărilor conducerii din cadrul conferinței generale care au avut loc joi, 31 martie, și, apoi, au fost anunțate pe newsroom.ChurchofJesusChrist.org la începutul acestei săptămâni.", "Vă invităm să-i susțineți în noile lor însărcinări.", "Cei care sunt de acord s-o arate prin ridicarea mâinii drepte.", "Cei care se opun s-o arate prin același semn.", "Se propune ca noi să susținem pe următoarele în calitate de noua Președinție generală a Societății de Alinare, lucru care va intra în vigoare începând cu data de 1 august 2022: Camille N. Johnson în calitate de președintă, Jeannie Anette Dennis în calitate de prima consilieră și Kristin Mae Yee în calitate de a doua consilieră.", "Cei care sunt de acord s-o arate prin ridicarea mâinii drepte.", "Cei care se opun s-o arate în același fel.", "Se propune ca noi să susținem pe următoarele în calitate de noua Președinție generală a Societății Primare, lucru care va intra în vigoare începând cu data de 1 august 2022: Susan H. Porter în calitate de președintă, Amy A. Wright în calitate de prima consilieră și Tracy Y. Browning în calitate de a doua consilieră.", "Cei care sunt de acord s-o arate prin ridicarea mâinii drepte.", "Cei care se opun s-o arate în același fel.", "Se propune ca noi să susținem celelalte autorități generale, autorități ale zonei-Cei Șaptezeci și oficianți generali așa cum sunt constituiți în prezent.", "Cei care sunt de acord s-o arate prin ridicarea mâinii drepte.", "Cei care se opun s-o arate în același fel.", "Vă mulțumim, frați și surori, pentru credința și rugăciunile dumneavoastră continue pentru conducătorii Bisericii.", "Următoarele autorități ale zonei-Cei Șaptezeci au fost susținute în timpul unei adunări de instruire a conducătorilor desfășurată ca parte a conferinței generale:", "Elzimar Gouvêa de Albuquerque, Roland J. Bäck, Raúl Barrón, Bruno V. Barros, Eric Baxter, Oscar Bedregal, Joep Boom, Michael P. Brady, Randall A. Brown, Kennedy F. Canuto, Stephen K. Christensen, Nathan A. Craig, Mark Anthony Dundon, Favio M. Durán, Amândio A. Feijó, Claude R. Gamiette, Scott L. Hymas, Jason C. Jensen, Roberto G. F. Leite, John W. Lewis, Paulo Renato Marinho, Blaine R. Maxfield, Eduardo R. Mora, David Ngabizele, João Luis Oppe, Justice N. Otuonye, Emanuel Petrignani, Daniel Piros, Craig W. J. Raeside, Nelson Ramírez, Alexey V. Samaykin, Jose Antonio San Gabriel, Jose Estuardo Sazo, Steven D. Shumway, Oswaldo J. Soto, Mark G. Stewart, Scott N. Taylor, Roseveltt de Pina Teixeira, Gordon L. Treadway, Harold Truque, Nikolai Ustyuzhaninov, Carlos Ernesto Velasco, Kyle A. Vest, Sergio Villa, Min Zu Wang."]}, {"name": "Raport al Departamentului pentru Audit al Bisericii, 2021", "verses": ["Dragi frați, așa cum a fost stabilit prin revelația consemnată în secțiunea 120 din Doctrină și legăminte, Consiliul pentru folosirea zeciuielii – format din Prima Președinție, Cvorumul celor Doisprezece Apostoli și Episcopatul care prezidează – autorizează cheltuielile din fondurile Bisericii. Departamentele Bisericii cheltuiesc fonduri în conformitate cu bugetele, regulile și procedurile aprobate.", "Departamentul pentru Audit al Bisericii, care este format din specialiști autorizați și este independent de toate celelalte departamente și entități ale Bisericii, are responsabilitatea de a efectua audituri cu scopul de a asigura buna gestionare a donațiilor primite, a cheltuielilor făcute și de a proteja bunurile Bisericii.", "Pe baza auditurilor efectuate, Departamentul pentru Audit al Bisericii este de părere că, din toate punctele de vedere, în anul 2021, donațiile primite, cheltuielile făcute și bunurile Bisericii au fost înregistrate și administrate în conformitate cu bugetele, regulile și practicile contabile aprobate ale Bisericii. Biserica urmează practicile predate membrilor ei, acelea de a trăi în limitele unui buget, de a evita datoriile și de a face economii pentru perioade grele.", "Cu respect,", "Departamentul pentru Audit al Bisericii", "Jared B. Larson", "director general"]}, {"name": "Nu vă temeți: credeți numai!", "verses": ["Îmi îndrept cuvintele de astăzi către tinerii Bisericii, adică tuturor celor de vârsta președintelui Russell M. Nelson sau mai tineri. Rareori folosesc materiale vizuale, dar nu pot să nu-l împărtășesc pe acesta.", "Acest cri de cœuer vine de la prietena mea, Marin Arnold, în vârstă de opt ani, scris când ea avea șapte ani. Vă voi traduce egipteana ei reformată.", "Dragă episcop,", "conferinta generală", "a fost Plictisitoare de ce", "tlebuie s-o", "facem? spune-mi de ce", "Cu sinteritate, Marin", "Arnold.", "Ei bine, Marin, cuvântarea pe care urmează s-o rostesc te va dezamăgi, fără îndoială, din nou. Dar, când îi vei scrie episcopului tău pentru a te plânge, este important să-i spui că numele meu este „Kearon. Vârstnicul Patrick Kearon”.", "Timp de aproape doi ani, o pandemie de proporții biblice ne-a învăluit planeta și, deși acea urgie a oprit aproape totul din punct de vedere social, în mod evident nu a oprit brutalitatea, violența și agresiunile nemiloase din punct de vedere politic – la nivel național sau internațional. De parcă acest lucru nu ar fi fost îndeajuns, ne confruntăm în continuare cu încercări sociale și culturale de lungă durată, de la lipsurile economice, profanarea mediului înconjurător și până la inegalitatea rasială și multe altele.", "Astfel de vânturi puternice și de zile întunecate pot fi descurajatoare pentru tinerii dintre noi, cei către care ne uităm pentru optimism și entuziasm în ce privește viitorul vieții noastre. S-a spus că „puterea tinerilor reprezintă bogăția comună a întregii lumi. Tinerii… sunt chipurile viitorului… nostru”. Mai mult, copiii noștri sunt mandatarii în mâinile cărora va fi pus destinul acestei Biserici.", "Având în vedere vremurile noastre actuale, este de înțeles dacă idealismul tinerilor scade puțin. Dr. Laurie Santos, profesoară la Universitatea Yale, a creat recent un curs intitulat Psihologia și viața bună. „În primul an în care cursul a fost pus la dispoziție, s-a înscris aproape [un sfert] din [întregul] grup de studenți”. Peste 64 de milioane de persoane au accesat, de atunci, podcast-ul dumneaei. Scriind despre acest fenomen, un jurnalist a remarcat cât de dureros este să vezi atât de mulți studenți tineri și inteligenți – dar și adulți – „căutând cu disperare ceva ce au pierdut” sau, mai rău, să tânjească după ceva ce nu au avut niciodată.", "Rugămintea mea, astăzi, adresată tinerilor noștri și dumneavoastră, părinți și adulți care îi sfătuiți, este să începeți să vă căutați fericirea acceptând abundența pe care am primit-o deja de la Dătătorul fiecărui dar bun. Exact în momentul în care mulți oameni din lume adresează întrebări profunde ale sufletului, noi trebuie să răspundem cu „vestea cea bună” a Evangheliei lui Isus Hristos. Biserica lui Isus Hristos a Sfinților din Zilele din Urmă, care consideră atât de importante misiunea și mesajul Salvatorului lumii, oferă cel mai important mod, din punct de vedere al eternității, de a găsi binele și de a face bine într-un moment în care este atât de necesar.", "Președintele Russell M. Nelson a spus că această generație de tineri are capacitatea de a avea „mai multă influență [în bine] asupra lumii decât oricare altă generație anterioară”. Noi, dintre toți oamenii, trebuie să „cântăm cântecul iubirii mântuitoare”, dar acest lucru necesită disciplină – „disciplinare”, dacă doriți – ceea ce ne păzește împotriva atitudinilor negative și obiceiurilor distructive care ne-ar scoate din tonalitate când încercăm să cântăm acel cântec al salvării eterne.", "Chiar dacă stăm „pe partea însorită a străzii”, dăm, din când în când, peste acel seamăn care este hotărât să găsească ceva deprimant și întunecat în orice lucru. Știți motto-ul său: „Întotdeauna este cel mai întuneric chiar înainte de a se face întuneric beznă”. Ce viziune nesănătoasă și ce existență mizerabilă! Da, poate că uneori dorim să fugim de unde suntem, dar, cu siguranță, nu trebuie să fugim niciodată de cine suntem – copii ai Dumnezeului celui Viu care ne iubește, care este mereu pregătit să ne ierte și care nu ne va părăsi vreodată, niciodată. Dumneavoastră sunteți cea mai prețioasă posesiune a Sa. Dumneavoastră sunteți copilul Său, căruia El i-a dat profeți și promisiuni, daruri spirituale și revelații, miracole și mesaje și îngeri de ambele părți ale vălului.", "El v-a dat, de asemenea, o biserică ce întărește familia în timpul vieții muritoare și îi leagă pe membrii ei pentru eternitate. Ea pune la dispoziție peste 31.000 de episcopii și ramuri în care oamenii se adună, și cântă, și postesc, și se roagă unii pentru alții și dau săracilor din ceea ce au. Acesta este locul în care fiecare persoană este chemată pe nume, în care se răspunde pentru fiecare persoană, în care se slujește fiecărei persoane și în care prieteni și vecini neremunerați își slujesc reciproc în chemări care variază de la munca de funcționar la îndatorirea de custode. Tinerii adulți – dar și cupluri de persoane în vârstă – slujesc cu miile în misiuni, pe cheltuiala lor, fără să aleagă unde să slujească, iar membrii, tineri și în vârstă, se duc la temple pentru a înfăptui rânduieli sacre necesare pentru a lega familia umană laolaltă – o activitate îndrăzneață într-o lume atât de divizată, dar una care declară că o astfel de divizare este doar temporară. Acestea sunt câteva dintre motivele pe care le oferim pentru „nădejdea care este în [noi]”.", "Desigur, în zilele noastre, orice ucenic al lui Isus Hristos se confruntă cu probleme extrem de dificile. Conducătorii acestei Biserici își dau viața pentru a căuta îndrumarea Domnului în rezolvarea acestor încercări. Dacă unele nu sunt rezolvate spre mulțumirea tuturor, probabil că ele constituie o parte a crucii pe care Isus a spus că va trebui s-o luăm pentru a-L urma. Tocmai pentru că vor fi zile întunecate și probleme dificile a promis Dumnezeu că, din nor ziua și dintr-un stâlp de foc noaptea, îi va îndruma pe profeți, va da o bară de fier, va deschide o poartă strâmtă care duce la o cale dreaptă și, mai presus de toate, ne va oferi tuturor puterea de a termina călătoria!", "Așadar, vă rog, vă rog să rămâneți pentru tot ospățul, chiar dacă nu vă place broccoli. Încălziți-vă la lumina Sa și împrumutați cauzei candela dumneavoastră. Ei au dreptate la Societatea Primară: Isus chiar „[vă vrea] ca raza de soare”.", "Când Iair, conducătorul iudeu, L-a implorat pe Isus să-i vindece fiica în vârstă de 12 ani care era pe moarte acasă, mulțimea din jur L-a ținut ocupat atât de mult pe Salvator, încât un slujitor a venit în scurt timp și i-a spus acestui tată neliniștit: „Fiica ta a murit, nu mai supăra pe Învățătorul”.", "„Dar Isus, când a auzit lucrul acesta, a zis fruntașului sinagogii: «Nu te teme; crede numai, și va fi tămăduită»”.", "Și, ea a fost. Și, la fel și dumneavoastră. „Nu te teme; crede numai.”", "Pentru că fiecare dintre cei prezenți în acest auditoriu este prețios pentru Dumnezeu și pentru această Biserică, închei cu următoarea declarație apostolică specială. Înainte să fi primit darul Duhului Sfânt, ați avut lumina lui Hristos sădită în suflet, acea „[lumină] care este în toate lucrurile, care dă viață tuturor lucrurilor” și care este influența în bine din inima tuturor oamenilor care au trăit vreodată sau care vor trăi vreodată. Acea lumină a fost dată pentru a vă proteja și a vă învăța. Unul dintre mesajele ei principale este că viața este cel mai prețios dintre toate darurile, un dar care este obținut pentru eternitate numai prin ispășirea Domnului Isus Hristos. Fiind lumina și viața lumii, Singurul Fiu Născut al lui Dumnezeu a venit pentru a ne da viață biruind moartea.", "Trebuie să ne dedicăm pe deplin acelui dar al vieții și să fugim în ajutorul celor care riscă să renunțe la acest dar sacru. Conducători, sfătuitori, prieteni, membri ai familiei – fiți atenți la semnele depresiei, disperării sau la orice altceva care indică auto-vătămare! Oferiți-vă ajutorul! Ascultați! Interveniți în vreun fel, după cum este potrivit.", "Tuturor tinerilor noștri care întâmpină greutăți, indiferent care ar fi îngrijorările sau greutățile voastre, vă spun că moartea prin sinucidere nu este, în mod evident, răspunsul. Nu va alina durerea pe care o simțiți sau pe care credeți că o cauzați. Într-o lume care are atâta nevoie de toată lumina pe care o poate primi, vă rog să nu minimalizați lumina eternă pe care Dumnezeu a pus-o în sufletul vostru înainte ca această lume să existe. Vorbiți cu cineva. Cereți ajutor. Nu distrugeți o viață pentru care Hristos Și-a dat viața pentru a o păstra. Puteți să purtați greutățile acestei vieți muritoare deoarece noi vă vom ajuta să le purtați. Sunteți mai puternici decât credeți. Vă este pus la dispoziție ajutor din partea altora și, mai ales, din partea lui Dumnezeu. Sunteți iubiți, apreciați și este nevoie de voi! Avem nevoie de voi! „Nu te teme; crede numai.”", "Cineva care s-a confruntat cu circumstanțe mult mai disperate decât ne vom confrunta vreodată, voi și cu mine, a strigat odată: „Mergeți înainte [preaiubiții mei prieteni tineri]. Curaj… și înainte, înainte, spre victorie! Inima voastră să se bucure și să fie foarte veselă”. Avem atât de multe lucruri pentru care trebuie să fim bucuroși. Ne avem unul pe altul și Îl avem pe El. Nu ne refuzați ocazia de a vă avea, vă implor, în numele sacru și sfânt al Domnului Isus Hristos, Învățătorul nostru, amin."]}, {"name": "El S-a ridicat cu vindecarea sub aripile Sale: noi putem fi mai mult decât biruitori", "verses": ["Marin, eu sunt vârstnicul Holland și se pare că trebuie să cobor.", "Suntem cu toții uimiți de povești despre supraviețuire. Auzim relatări despre exploratori neînfricați și, de asemenea, despre oameni obișnuiți care reușesc să rămână în viață în pofida faptului că părea imposibil sau improbabil și nu putem să nu ne întrebăm: „Aș fi putut eu să fac aceasta?”.", "Mă gândesc imediat la exploratorul britanic Ernest Shackleton și la echipa navei sale HMS Endurance, naufragiată în gheața Antarcticii și, apoi, eșuată pe o insulă neroditoare timp de aproape doi ani. Conducerea extraordinară a lui Shackleton și hotărârea sa neînduplecată au salvat viața oamenilor săi, în pofida celor mai aspre condiții.", "Apoi, mă gândesc la echipajul lui Apollo 13 zburând prin spațiu pentru a ateriza pe Lună! Dar s-a întâmplat un dezastru când un rezervor de oxigen a explodat și misiunea a trebuit să fie anulată. Neavând suficient oxigen, echipajul și cei de la centrul de control al misiunii au improvizat în mod ingenios și i-au adus pe toți cei trei astronauți, în siguranță, înapoi pe Pământ.", "Mă minunez de extraordinarele supraviețuiri ale persoanelor și familiilor devenite victime de război, prizoniere în lagăre și refugiate, care, în chip eroic și curajos, mențin trează flacăra speranței pentru tovarășii de suferință, care împart bunătate în fața brutalității și care reușesc, cumva, să-i ajute pe alții să îndure încă o zi.", "Am putea, dumneavoastră sau eu, să supraviețuim în oricare dintre aceste circumstanțe extreme?", "Cu toate acestea, poate că unii dintre dumneavoastră vă gândiți la relatările despre supraviețuitori și sufletul dumneavoastră strigă că trăiți o poveste de supraviețuire chiar acum, în calitate de victime ale abuzului, neglijării, agresiunii, violenței domestice sau ale oricărei alte suferințe de acest fel. Sunteți în mijlocul propriei încercări disperate de a supraviețui unei situații care seamănă foarte mult cu un naufragiu distrugător sau cu o misiune promițătoare care a eșuat brusc. Veți fi vreodată salvați; veți reuși să treceți prin propria poveste de supraviețuire?", "Răspunsul este da. Puteți supraviețui. De fapt, ați fost deja scăpați; ați fost deja salvați – de Cel Care a suferit chiar chinul pe care îl suferiți dumneavoastră și a îndurat chiar agonia pe care o îndurați. Isus a biruit abuzurile acestei lumi pentru a vă da putere nu doar să supraviețuiți, ci, într-o zi, prin El, să biruiți și chiar să învingeți – să vă ridicați complet deasupra durerii, suferinței, chinului și să le vedeți înlocuite de pace.", "Apostolul Pavel a întrebat:", "„Cine ne va despărți pe noi de dragostea lui Hristos? Necazul, sau strâmtoarea, sau prigonirea, sau foametea, sau lipsa de îmbrăcăminte, sau primejdia sau sabia?", "Totuși, în toate aceste lucruri noi suntem mai mult decât biruitori, prin Acela Care ne-a iubit”.", "Vă veți aminti când președintele Russell M. Nelson a făcut următoarea invitație în cadrul conferinței generale. Dânsul a spus: „Pe măsură ce studiați din scripturile dumneavoastră… vă încurajez să faceți o listă cu toate lucrurile pe care Domnul a promis că le va face pentru Israel cel de legământ. Cred că veți fi uimiți!”.", "Acestea sunt doar câteva dintre promisiunile puternice și pline de alinare pe care le-a găsit familia noastră. Imaginați-vă că Domnul vă spune aceste cuvinte – dumneavoastră care supraviețuiți – deoarece cuvintele sunt pentru dumneavoastră.", "Nu te teme.", "Îți cunosc asuprirea și am venit să te izbăvesc.", "Nu te voi părăsi.", "Numele Meu este peste tine și îngerii Mei te păzesc.", "Voi face lucruri minunate în mijlocul vostru.", "Veniți la Mine, învățați de la Mine; Eu vă voi da odihnă.", "Eu sunt în mijlocul vostru.", "Ești al Meu.", "Cu acele asigurări în minte, doresc să le vorbesc direct celor care simt că nu este cale de ieșire din propria poveste de supraviețuire din cauza traumelor produse de faptele crude ale altora. Dacă aceasta este povestea dumneavoastră de supraviețuire, plângem alături de dumneavoastră. Ne dorim foarte mult să învingeți confuzia, rușinea și teama și, prin Isus Hristos, să biruiți.", "Dacă ați suferit orice fel de abuz, violență sau oprimare, este posibil să fi rămas cu ideea că aceste fapte au fost, cumva, din vina dumneavoastră și că meritați să duceți rușinea și vina pe care le simțiți. Ați putea avea gânduri cum ar fi:", "aș fi putut să previn aceasta;", "Dumnezeu nu mă mai iubește;", "nimeni nu mă va iubi vreodată;", "sunt rănit fără putință de îndreptare;", "ispășirea Salvatorului este valabilă pentru alții, nu pentru mine.", "Este posibil ca aceste gânduri și sentimente eronate să fi fost o barieră în căutarea ajutorului din partea familiei, prietenilor, conducătorilor sau specialiștilor și, astfel, v-ați chinuit singuri. Dacă ați căutat ajutor din partea celor în care aveți încredere, este posibil, încă, să vă luptați cu idei de rușine și chiar de ură de sine. Impactul acestor evenimente poate persista mulți ani. Sperați că, într-o zi, vă veți simți mai bine, dar, cumva, acea zi nu a venit încă.", "Abuzul nu a fost, nu este și nu va fi niciodată din vina dumneavoastră, indiferent ce a spus abuzatorul sau altcineva împotriva acestui lucru. Când ați fost o victimă a cruzimii, incestului sau a oricărei alte perversiuni, nu sunteți cel care are nevoie să se pocăiască; nu sunteți persoana responsabilă.", "Nu sunteți mai puțin demn sau mai puțin prețios sau mai puțin iubit în calitate de ființă umană sau de fiică sau fiu al lui Dumnezeu, din cauza lucrurilor pe care vi le-a făcut altcineva.", "Dumnezeu nu vă vede acum, nici nu v-a văzut vreodată ca pe o persoană care merită să fie disprețuită. Indiferent de ce vi s-a întâmplat, Lui nu Îi este rușine sau nu este dezamăgit de dumneavoastră. El vă iubește într-un mod pe care trebuie, încă, să-l descoperiți. Și îl veți descoperi pe măsură ce veți avea încredere în promisiunile Sale și veți învăța să-L credeți când spune că „[aveți] preț în ochii [Săi]”.", "Nu vă definesc aceste lucruri îngrozitoare care v-au fost făcute. Sunteți, conform adevărului glorios, definit de identitatea dumneavoastră eternă de fiu sau fiică a lui Dumnezeu, de dragostea infinită a Creatorului dumneavoastră și de invitația Sa la vindecare întreagă și completă.", "Deși poate părea imposibilă sau poate că simțiți că este imposibilă, vindecarea poate veni prin miracolul puterii izbăvitoare a ispășirii lui Isus Hristos, Care S-a ridicat „cu tămăduirea… sub aripile Lui”.", "Salvatorul nostru plin de milă, victorios asupra întunericului și corupției, are puterea să îndrepte toate relele, un adevăr dătător de viață pentru cei care sunt nedreptățiți de alții.", "Vă rog să fiți conștient că Salvatorul a coborât sub toate lucrurile, chiar și sub ceea ce vi s-a întâmplat dumneavoastră. Datorită acestui lucru, El știe exact ce înseamnă teroarea și rușinea adevărate și cum este să te simți abandonat și distrus. Din adâncurile suferinței Sale ispășitoare, Salvatorul vă împarte speranța despre care credeați că e pierdută pentru totdeauna, tăria pe care credeați că nu o puteți avea niciodată și vindecarea despre care nu vă puteați imagina că este posibilă.", "Nu există loc pentru niciun fel de abuz – fizic, emoțional sau verbal – în nicio casă, țară sau cultură. Nimic din ceea ce poate face sau spune o soție, un copil sau un soț nu-i face să „merite” să fie bătuți. Nimeni, din nicio țară sau cultură, nu „cere” vreodată agresiune sau violență din partea altcuiva care are autoritate sau care este mai mare și mai puternic.", "Cei care comit abuz și care caută să-și ascundă păcatele grave pot scăpa un timp de pedeapsă. Dar Domnul, Care vede totul, cunoaște faptele, gândurile și intențiile inimii. El este un Dumnezeu al dreptății și judecata Sa divină va fi împlinită.", "În mod miraculos, Domnul este, de asemenea, un Dumnezeu al milei pentru cei care se pocăiesc cu adevărat. Abuzatorii – inclusiv cei care, odată, au fost abuzați ei înșiși – care își mărturisesc păcatul, îl abandonează și fac tot ce le stă în putință să compenseze și să repare, au acces la iertare prin miracolul ispășirii lui Hristos.", "Pentru cei acuzați pe nedrept, gravitatea de negrăit a acestor acuzații aduce propriul purgatoriu. Dar și ei sunt binecuvântați prin suferința Salvatorului pentru ei și cunoașterea că, în cele din urmă, adevărul va triumfa.", "Dar abuzatorii care nu se pocăiesc vor sta înaintea Domnului pentru a da socoteală pentru faptele lor odioase.", "Domul Însuși este foarte clar când condamnă abuzul de orice fel: „Dar pentru oricine va [păcătui împotriva unuia dintre] acești micuți… ar fi mai de folos să i se atârne de gât o piatră mare de moară, și să fie înecat în adâncul mării”.", "Dragi prieteni care ați fost răniți atât de grav – și, de aceea, ați purtat nedreptățile vieții – puteți avea parte de un nou început. În Ghetsimani și pe Căpățâna, Isus „a luat asupra Sa… toate chinurile și suferințele trăite vreodată de dumneavoastră [și] de mine” și le-a biruit pe toate! Cu brațele întinse, Salvatorul vă oferă darul vindecării. Având curaj, răbdare și concentrându-vă cu credință asupra Sa, veți ajunge, nu după mult timp, să acceptați pe deplin acest dar. Puteți da drumul durerii dumneavoastră și o puteți lăsa la picioarele Sale.", "Bunul dumneavoastră Salvator a declarat: „Hoțul nu vine decât să fure, să înjunghie și să prăpădească. Eu am venit ca [voi] să [aveți] viață, și s-o [aveți] din belșug”. Dumneavoastră sunteți un supraviețuitor, vă puteți vindeca și puteți avea încredere că, având puterea și harul lui Isus Hristos, veți învinge și veți birui.", "Isus este specializat în lucruri care par imposibile. El a venit aici pentru a face imposibilul posibil, iremediabilul remediabil, pentru a vindeca ce nu poate fi vindecat, a îndrepta ce nu poate fi îndreptat și a promite ce nu poate fi promis. Și Se pricepe foarte bine la aceasta. De fapt, Se pricepe perfect. În numele lui Isus Hristos, Vindecătorul nostru, amin.", "Pentru mai multe informații și resurse, vedeți „Abuse” (Abuz) în secțiunea Life Help (Ajutor pentru viață) pe ChurchofJesusChrist.org și în aplicația Biblioteca Evangheliei."]}, {"name": "Înălțați-vă inima și bucurați-vă", "verses": ["Vorbind lui Thomas B. Marsh, un recent convertit din timpul lui Joseph Smith, Domnul a spus într-un mod încurajator: „Înalță-ți inima și bucură-te, pentru că ceasul misiunii tale a venit” (Doctrină și legăminte 31:3).", "Cred că această invitație poate servi drept inspirație pentru toți membrii Bisericii. Până la urmă, fiecare dintre noi a primit de la Tatăl nostru Ceresc misiunea de a-l aduna pe Israel de ambele părți ale vălului.", "„Această adunare”, a spus președintele Russell M. Nelson „este cel mai important lucru care se petrece pe pământ astăzi. Nu există nimic care să se compare în amploare, în importanță, în măreție”.", "Cu siguranță, există multe cauze demne în lume. Este imposibil să le numim pe toate. Dar nu v-ați dori să vă implicați într-o cauză măreață care să vă fie la îndemână și la care contribuția dumneavoastră să aducă o schimbare importantă? Adunarea aduce o schimbare importantă pentru toți. Oamenii de toate vârstele pot fi implicați în această cauză indiferent de circumstanțele lor și de locul în care trăiesc. Nu există nicio altă cauză în lume care să-i includă pe toți.", "Adresându-se anume tinerilor, președintele Nelson a spus că „Tatăl nostru Ceresc a pus deoparte multe dintre cele mai nobile spirite ale Sale – poate… cea mai bună echipă a Sa – pentru această etapă finală. Aceste spirite nobile – acești cei mai buni jucători, acești eroi – sunteți voi!”.", "Da, ați fost pregătiți dinainte de această viață și v-ați născut acum pentru a participa la măreața lucrare a adunării lui Israel de ambele părți ale vălului în aceste zile din urmă (vedeți Doctrină și legăminte 138:53-56).", "De ce este această cauză atât de importantă? Pentru că „valoarea sufletelor este mare înaintea lui Dumnezeu” (Doctrină și legăminte 18:10). Și pentru că „acela care crede în [Isus Hristos] și care este botezat, acela va fi salvat; și [va] moșteni împărăția lui Dumnezeu” (3 Nefi 11:33). Mai mult, „tot ceea ce are Tatăl [le] va fi dat” celor care primesc rânduielile Sale și țin legămintele Sale (Doctrină și legăminte 84:38). În plus, „puțini sunt lucrătorii” (Luca 10:2).", "Doar în Biserica lui Isus Hristos a Sfinților din Zilele din Urmă găsim puterea, autoritatea și calea de a oferi o asemenea binecuvântare tuturor, fie că sunt vii sau morți.", "Președintele Nelson a spus: „Oricând faceți orice care ajută pe oricine – de oricare parte a vălului – să facă un pas înainte către a face legăminte cu Dumnezeu și a-și primi rânduielile esențiale ale botezului și pe cele din templu, voi ajutați la adunarea poporului lui Israel. Este atât de simplu”.", "Deși sunt multe moduri de a ajuta la adunare, doresc să vorbesc despre unul anume: a sluji ca misionar cu timp deplin. Pentru mulți dintre voi, aceasta va însemna să fiți misionari care propovăduiesc. Pentru mulți alții, aceasta va însemna să fiți misionari care deservesc. Dar lumea încearcă să distragă tinerii de la această responsabilitate atât de sacră folosind teama și nesiguranța.", "Câteva alte distrageri pot fi faptul de a trece printr-o pandemie, a renunța la un loc de muncă bun, a amâna dobândirea educației sau a fi deosebit de interesat de cineva din punct de vedere romantic. Fiecare va avea propria serie de încercări. Astfel de distrageri pot apărea exact în momentul începerii slujirii Domnului, iar alegerile care par evidente mai târziu nu sunt întotdeauna la fel de ușoare în acel moment.", "Cunosc din experiență mintea neliniștită a unei astfel de persoane tinere. Când mă pregăteam să merg în misiune, câteva forțe surprinzătoare au încercat să mă descurajeze. Una dintre ele a fost stomatologul meu. Când și-a dat seama că respectiva consultație era pentru ca eu să pot fi misionar, a încercat să mă convingă să nu slujesc. Nu avusesem nici cea mai mică idee că stomatologul meu era împotriva Bisericii.", "Întreruperea educației mele a fost, de asemenea, complicată. Când am cerut să îngheț doi ani din programul meu de la universitate, am fost informat că nu era posibil. Mi-aș fi pierdut locul la universitate dacă nu m-aș fi întors după un an. În Brazilia, acest lucru era grav, deoarece singurul criteriu de admitere într-un program universitar era o examinare foarte dificilă și competitivă.", "După ce am insistat în repetate rânduri, am fost informat fără amabilitate că, după ce lipseam un an de zile, putem să cer să se facă o excepție din motive speciale. Putea să mi se aprobe cerea sau nu. Eram îngrozit de ideea de a da din nou acel test dificil de admitere după doi ani în care aș fi fost departe de studiile mele.", "Eram, de asemenea, interesat în mod deosebit de o tânără fată. Mai mulți dintre prietenii mei erau interesați și ei. Mi-am spus: „Dacă mă duc în misiune, îmi asum un risc”.", "Dar Domnul Isus Hristos a fost măreața mea inspirație să nu mă tem de viitor în timp ce mă străduiam să-I slujesc din toată inima.", "El a avut, de asemenea, o misiune de împlinit. Cu Propriile cuvinte, El a explicat: „Căci M-am pogorât din cer ca să fac nu voia Mea, ci voia Celui ce M-a trimis” (Ioan 6:38). Și a fost ușoară misiunea Sa? Sigur că nu. Suferința Sa, care a fost o parte esențială a misiunii Sale, L-a făcut pe El „chiar pe… Dumnezeu, Cel mai mare dintre toți, să [tremure] de durere și să [sângereze] din fiecare por și să [sufere] atât în trup, cât și în spirit – și [ar] fi dorit să nu [fie] obligat să [bea] paharul amar și să [dea] înapoi –", "Cu toate acestea, slavă Tatălui, [El a] băut și [a] terminat tot ce [a] pregătit pentru copiii oamenilor” (Doctrină și legăminte 19:18-19).", "A sluji în misiune cu timp deplin poate părea dificil pentru noi. Poate că este nevoie să renunțăm la lucruri importante pentru moment. Domnul știe cu siguranță aceasta și va fi mereu de partea noastră.", "De fapt, în mesajul membrilor Primei Președinții adresat misionarilor în Predicați Evanghelia Mea, dânșii promit: „Domnul vă va răsplăti și vă va binecuvânta din belșug atunci când Îl slujiți cu umilință și prin rugăciune”. Este adevărat că toți copiii lui Dumnezeu sunt binecuvântați într-un fel sau altul, dar există o diferență între a fi binecuvântat și a fi binecuvântat din belșug în slujirea făcută Lui.", "Vă aduceți aminte de încercările cu care am crezut că m-am confruntat înainte de misiunea mea? Stomatologul meu? Am găsit altul. Universitatea mea? Au făcut o excepție pentru mine. Vă aduceți aminte de acea tânără fată? S-a căsătorit cu unul dintre prietenii mei buni.", "Dar Dumnezeu m-a binecuvântat din belșug. Și am învățat că binecuvântările Domnului pot veni în moduri diferite de cele la care ne așteptăm. Până la urmă, gândurile Sale nu sunt gândurile noastre (vedeți Isaia 55:8-9).", "Printre multele binecuvântări din belșug pe care El mi le-a dat pentru că I-am slujit în calitate de misionar cu timp deplin sunt o credință mai mare în Isus Hristos și ispășirea Sa și o cunoaștere și o mărturie mai puternice despre învățăturile Sale, astfel încât să nu fiu purtat cu ușurință de „orice vânt de învățătură” (Efeseni 4:14). Mi-am pierdut teama de a propovădui. Capacitatea mea de a face față încercărilor cu optimism a crescut. Observând persoane și familii pe care le-am cunoscut sau cărora le-am propovăduit ca misionar, am aflat că învățăturile lui Dumnezeu sunt adevărate când El spune că păcatul nu aduce fericire adevărată și că supunerea față de poruncile lui Dumnezeu ne ajută să prosperăm atât din punct de vedere temporal, cât și spiritual (vedeți Mosia 2:41; Alma 41:10). Și am învățat pentru mine însumi că Dumnezeu este un Dumnezeu al miracolelor (vedeți Mormon 9).", "Toate aceste lucruri au fost esențiale pentru a mă pregăti pentru viața de adult, inclusiv posibila căsătorie și calitatea de părinte, slujirea în Biserică și viața profesională și din comunitate.", "După misiunea mea, mi-a fost de folos curajul sporit de a mă prezenta ca ucenic credincios al lui Isus Hristos și al Bisericii Sale în toate împrejurările și în fața tuturor oamenilor, chiar împărtășind Evanghelia unei femei frumoase care avea să devină partenera mea eternă virtuoasă, înțeleaptă, distractivă și preaiubită, raza de soare a vieții mele.", "Da, Dumnezeu m-a binecuvântat din belșug, mult mai mult decât mi-am imaginat, la fel cum îi va binecuvânta pe toți cei care „Îl [slujesc] cu umilință și prin rugăciune”. Sunt etern recunoscător lui Dumnezeu pentru bunătatea Sa.", "Misiunea mea mi-a modelat complet viața. Am învățat că merită efortul de a ne încrede în Dumnezeu, de a ne încrede în înțelepciunea și mila și promisiunile Sale. Până la urmă, El este Tatăl nostru și, fără vreo îndoială, El dorește ce este mai bun pentru noi.", "Dragi tineri din întreaga lume, vă ofer aceeași invitație pe care profetul nostru, președintele Nelson, ne-a oferit-o tuturor „[de a ne înrola] în batalionul tinerilor Domnului pentru a ajuta la adunarea poporului lui Israel”. Președintele Nelson a spus:", "„Nu există nimic care să aibă o importanță mai măreață. Absolut nimic.", "Această adunare trebuie să însemne totul pentru voi. Aceasta este misiunea pentru care voi ați fost trimiși pe pământ”.", "Ne-am născut în acest timp cu un scop divin, adunarea lui Israel. Când slujim în calitate de misionari cu timp deplin, vom avea parte, uneori, de încercări, dar Domnul Însuși este mărețul nostru exemplu și îndrumătorul nostru în astfel de circumstanțe. El înțelege ce misiune dificilă este aceasta. Cu ajutorul Său, putem face lucruri grele. El va fi de partea noastră (vedeți Doctrină și legăminte 84:88) și ne va binecuvânta foarte mult dacă Îi slujim cu umilință.", "Având în vedere toate aceste motive, nu sunt surprins că Domnul i-a spus lui Thomas B. Marsh și nouă, tuturor: „Înalță-ți inima și bucură-te, pentru că ceasul misiunii tale a venit”. În numele lui Isus Hristos, amin."]}, {"name": "Fiecare dintre noi are o poveste", "verses": ["Dragi prieteni, frați și surori, fiecare dintre noi are o poveste. Pe măsură ce ne descoperim povestea, creăm legături, aparținem, devenim.", "Numele meu este Gerrit Walter Gong. Gerrit este un nume olandez, Walter (numele tatălui meu) este un nume american și, desigur, Gong este un nume chinezesc.", "Experții estimează că, pe pământ, au trăit între 70 și 110 miliarde de oameni. Poate că unul singur a primit numele Gerrit Walter Gong.", "Fiecare dintre noi are o poveste. Îmi place „ploaia pe a mea față [și] când vântul suflă mai aspru”. Merg cu pași mărunți și clătinat ca pinguinii în Antarctica. Le ofer orfanilor din Guatemala, copiilor de pe stradă din Cambodgia, femeilor Maasai din Mara africană prima lor fotografie cu ei înșiși.", "Aștept la spital când se naște fiecare dintre copiii noștri – odată doctorul mi-a cerut să-l ajut.", "Am încredere în Dumnezeu. Eu cred că „[noi suntem] ca să [putem] avea bucurie”, că fiecare lucru sub cer își are ceasul lui.", "Vă știți povestea? Ce înseamnă numele dumneavoastră? Populația lumii a crescut de la 1,1 miliarde de oameni în anul 1820, la aproape 7,8 miliarde în anul 2020. Anul 1820 pare să fie un punct de inflexiune în istorie. Despre mulți dintre cei născuți după anul 1820 există amintiri și înregistrări ale unor persoane în viață pentru a identifica mai multe generații ale familiei. Vă puteți gândi la o amintire specială, plăcută, legată de un bunic sau un alt membru al familiei?", "Numărul total de persoane care au trăit pe pământ, oricare ar fi el, este finit, poate fi numărat, câte o persoană pe rând. Dumneavoastră și cu mine, fiecare dintre noi este important.", "Și vă rog să vă gândiți la aceasta: fie că îi cunoaștem sau nu, fiecare dintre noi este născut dintr-o mamă și un tată. Și fiecare mamă și tată este născut dintr-o mamă și un tată. Prin naștere sau descendență dobândită prin adopție, în cele din urmă, suntem, cu toții, legați în cadrul familiei lui Dumnezeu și al familiei umane.", "Născut în anul 837 d.H., al 30-lea străbunic al meu, Primul Dragon Gong, a întemeiat satul familiei noastre în sudul Chinei. Prima dată când am vizitat satul Gong, oamenii au spus: „Wenhan huilaile” („Gerrit s-a întors”).", "Din partea mamei mele, arborele genealogic al familiei noastre include mii de nume ale membrilor familiei, cu multe altele de descoperit. Cu toții avem mai mulți membri ai familiei cu care să creăm o legătură. Dacă sunteți de părere că strămătușa dumneavoastră a realizat toată genealogia familiei dumneavoastră, vă rog să-i găsiți pe verii dumneavoastră și pe verii lor. Creați o legătură între numele membrilor în viață ai familiei dumneavoastră și cele 10 miliarde de nume disponibile pentru căutare pe care le are FamilySearch acum în colecția sa online și cele 1,3 miliarde de persoane din arborele genealogic existent pe site.", "Rugați prieteni sau membri ai familiei să deseneze un arbore cu persoane aflate în viață. După cum ne învață președintele Russell M. Nelson, arborii cu persoane în viață au rădăcini și ramuri. Fie că sunteți prima sau a zecea generație cunoscută, faceți legătura cu trecutul pentru viitor. Faceți legătura între rădăcinile și ramurile din arborele genealogic cu membri în viață ai familiei dumneavoastră.", "Întrebarea: „De unde sunteți?”, implică informații despre descendență, locul nașterii și țara de origine sau țara natală. La nivel mondial, 25 % dintre noi își au țara natală în China, 23 % în India, 17 % în alte părți din Asia și Pacific, 18 % în Europa, 10 % în Africa și 7 % pe meleagurile americane.", "Întrebarea „De unde sunteți?” ne invită, de asemenea, să ne descoperim identitatea divină și scopul spiritual în viață.", "Fiecare dintre noi are o poveste.", "O familie pe care o cunosc a creat o legătură cu cinci generații ale familiei când și-a vizitat vechea casă din Winnipeg, Canada. Acolo, bunicul le-a spus nepoților săi despre ziua în care doi misionari (el i-a numit îngeri din cer) au adus Evanghelia restaurată a lui Isus Hristos, schimbând familia lor pentru totdeauna.", "O mamă pe care o cunosc și-a invitat copiii și verișorii lor să o întrebe pe străbunica lor despre experiențele ei din copilărie. Aventurile străbunicii și lecțiile ei de viață sunt acum o prețioasă carte a familiei, care unește generații.", "Un tânăr băiat pe care îl cunosc compilează un „jurnal al tatălui”. Cu ani în urmă, tatăl său a fost lovit de o mașină și a murit. Acum, pentru a-și cunoaște tatăl, acest tânăr curajos păstrează amintirile și poveștile din copilărie ale membrilor familiei și prietenilor.", "Când sunt întrebați ce dă sens vieții, cei mai mulți oameni pun pe primul loc familia. Aceasta include membrii familiei în viață și pe cei care s-au dus deja. Desigur, când murim, nu încetăm să existăm. Continuăm să trăim de cealaltă parte a vălului.", "Fiind încă în viață, strămoșii noștri merită să fie amintiți. Ne aducem aminte de moștenirea noastră prin istorisiri orale, înregistrări ale clanurilor și povești de familie, memoriale sau locuri de aducere aminte și sărbătoriri cu fotografii, mâncăruri sau obiecte care ne aduc aminte de cei dragi.", "Gândiți-vă unde locuiți – nu este minunat modul în care țara și comunitatea dumneavoastră își aduc aminte și cinstesc strămoșii, membrii familiei și pe alții care au slujit și au făcut sacrificii? De exemplu, de ziua comemorării, din perioada recoltei de toamnă, în South Molton, Devonshire, Anglia, sora Gong și cu mine ne-am bucurat foarte mult să găsim mica biserică și comunitatea în care au locuit generații din familia noastră Bawden. Ne cinstim strămoșii deschizând cerurile prin munca din templu și de întocmire a istoriei familiei și devenind o legătură sudată în lanțul generațiilor noastre.", "În această epocă a „interesului personal mai presus de toate”, societățile beneficiază atunci când generațiile se unesc în moduri pline de însemnătate. Avem nevoie de rădăcini pentru a avea aripi – relații adevărate, slujire plină de însemnătate, viață mai presus de trecătoarea imagine falsă de pe rețelele de socializare.", "Crearea de legături cu strămoșii noștri ne poate schimba viața în moduri surprinzătoare. Din încercările și realizările lor, dobândim credință și tărie. Din dragostea și sacrificiile lor, învățăm să iertăm și să mergem înainte. Copiii noștri devin rezistenți. Dobândim protecție și putere. Legăturile cu strămoșii măresc apropierea familiei, recunoștința, miracolele. Asemenea legături pot aduce ajutor de la cei de cealaltă parte a vălului.", "La fel cum bucuriile vin în familie, tot așa se poate întâmpla și cu tristețile. Niciun om nu este perfect și nici vreo familie. Când cei care trebuie să ne iubească, să ne îngrijească și să ne protejeze eșuează să facă acest lucru, ne simțim abandonați, rușinați, răniți. Familiile pot deveni ca o scoică goală. Totuși, cu ajutorul cerului, putem ajunge să ne înțelegem familia și să ne împăcăm unii cu alții.", "Uneori, devotamentul neclintit față de relațiile de familie trainice ne ajută să realizăm lucruri dificile. În unele cazuri, comunitatea devine o familie. O tânără fată remarcabilă, a cărei familie cu probleme se muta frecvent, a găsit o familie iubitoare în Biserică oriunde se afla, care o îngrijea și îi oferea un sentiment de apartenență. Genetica și tiparele de familie ne influențează, dar nu hotărăsc cine suntem.", "Dumnezeu dorește ca familiile noastre să fie fericite și eterne. Eternitatea este prea lungă dacă ne facem nefericiți unii pe alții. Fericirea este prea scurtă dacă relațiile prețioase încetează odată cu această viață. Prin legăminte sacre, Isus Hristos ne oferă dragostea, puterea și harul Său pentru a ne schimba și a ne vindeca relațiile. Slujirea altruistă în templu pentru cei dragi face ca ispășirea Salvatorului nostru să fie reală pentru ei și pentru noi. Fiind sfințiți, ne putem întoarce acasă, în prezența lui Dumnezeu, ca familii unite pentru eternitate.", "Fiecare dintre poveștile noastre este o călătorie încă în curs de desfășurare, pe măsură ce descoperim, creăm și devenim având posibilități care depășesc orice imaginație.", "Profetul Joseph Smith a spus: „S-ar putea ca unora să li se pară că această doctrină despre care vorbim este foarte neobișnuită – o putere care înregistrează sau leagă pe pământ și leagă în cer”. Sociabilitatea pe care o dezvoltăm aici poate exista cu slavă eternă acolo. Într-adevăr, „fără [membrii familiei noastre], noi nu putem deveni desăvârșiți; nici ei nu pot deveni desăvârșiți fără noi”, adică este necesară „o uniune întreagă, completă și perfectă”.", "Ce putem face acum?", "Mai întâi, imaginați-vă propriul chip reflectat continuu de două oglinzi ale eternității. Într-o direcție, imaginați-vă că sunteți fiică, nepoată, strănepoată; în cealaltă direcție, zâmbiți către dumneavoastră în calitate de mătușă, mamă, bunică. Cât de repede trece timpul! În fiecare moment și rol, observați cine este cu dumneavoastră. Adunați-le fotografiile și poveștile; faceți ca amintirile lor să fie reale. Consemnați numele, experiențele și datele esențiale despre ele. Ele sunt familia dumneavoastră – familia pe care o aveți și familia pe care vi-o doriți.", "Pe măsură ce înfăptuiți rânduieli din templu pentru membri ai familiei, spiritul lui Ilie, „o manifestare a Duhului Sfânt depunând mărturie despre natura divină a familiei” va lega inimile taților, mamelor și copiilor în dragoste.", "În al doilea rând, lăsați aventura istoriei familiei să fie intenționată și spontană. Sunați-vă bunica. Priviți adânc în ochii noului născut. Făceți-vă timp – descoperiți eternitatea – în fiecare etapă a călătoriei dumneavoastră. Învățați și recunoașteți cu sinceritate și recunoștință moștenirea familiei dumneavoastră. Sărbătoriți binele și deveniți mai buni și, acolo unde este nevoie, faceți cu umilință tot ce este posibil pentru a nu da mai departe răul. Lăsați ca lucrurile bune să înceapă cu dumneavoastră.", "În al treilea rând, vizitați FamilySearch.org. Descărcați aplicațiile disponibile pentru dispozitive mobile. Sunt gratuite și distractive. Descoperiți, creați legături, aparțineți. Vedeți ce legătură de rudenie există între dumneavoastră și persoanele dintr-o încăpere, cât de ușor este și câtă satisfacție aduce faptul de a adăuga nume în arborele dumneavoastră genealogic cu membri ai familiei în viață, a găsi și a vă binecuvânta rădăcinile și ramurile.", "În al patrulea rând, ajutați la unirea familiilor pentru eternitate. Aduceți-vă aminte de informațiile demografice referitoare la cer. Sunt mult mai mulți de cealaltă parte a vălului decât de această parte. Pe măsură ce mai multe temple se apropie de noi, vă rog să le oferiți celor care așteaptă ocazia de a primi rânduielile din templu prilejul de a le primi.", "Promisiunea de Paște și întotdeauna este că, în și prin Isus Hristos, putem trăi cea mai bună poveste a noastră și familiile noastre pot deveni fericite și eterne. În toate generațiile noastre, Isus Hristos îi tămăduiește pe cei cu inima zdrobită, îi slobozește pe robi, le dă drumul celor apăsați. Sentimentul de apartenență pe care îl oferă legămintele făcute cu Dumnezeu și unul cu altul include faptul de a ști că spiritul și trupul nostru vor fi reunite la înviere, iar relațiile noastre cele mai de preț pot continua dincolo de moarte cu o plenitudine de bucurie.", "Fiecare dintre noi are o poveste. Veniți s-o descoperiți pe a dumneavoastră. Veniți și găsiți-vă glasul, cântecul, armonia în El. Acesta este însuși scopul pentru care Dumnezeu a creat cerurile și pământul și a văzut că erau bune.", "Slăviți planul fericirii întocmit de Dumnezeu, ispășirea lui Isus Hristos, restaurarea în desfășurare a Evangheliei și Bisericii Sale. Vă rog să veniți să vă găsiți familia, toate generațiile dumneavoastră și să le aduceți acasă. În numele sacru și sfânt al lui Isus Hristos, amin."]}, {"name": "Funcționează planul?", "verses": ["Funcționează planul?", "Recent, am avut o conversație cu un tânăr adult care a slujit în misiune cu mai mulți în urmă și care, acum, era implicat în activitatea sa profesională. În unele aspecte, viața lui mergea bine. Dar credința lui era în declin. El se scufunda într-o mare a îndoielii cu privire la Salvator și Biserica Sa. El a explicat că nu primise binecuvântările la care se așteptase din partea Evangheliei restaurate. Nu simțea că planul fericirii funcționa în viața lui.", "Mesajul meu de astăzi este pentru toți cei care ar putea avea aceleași sentimente. Le vorbesc celor care, la un moment dat, „[au] simțit dorința să [cânte] cântecul iubirii mântuitoare” dar care nu „[simt] astfel acum”.", "Tatăl nostru Ceresc a pregătit un plan minunat pentru fericirea noastră eternă. Dar când viața nu se desfășoară în modul în care am sperat, ar putea părea că planul nu funcționează.", "Probabil că ne simțim așa cum s-au simțit ucenicii lui Isus când erau pe o corabie, „învăluită de valuri, în mijlocul mării; căci vântul era împotrivă”.", "Apoi, dis-de-dimineață:", "„Isus a venit la ei, umblând pe mare.", "Când L-au văzut ucenicii umblând pe mare, s-au spăimântat… și de frică au țipat.", "Isus le-a zis îndată: «Îndrăzniți, Eu sunt; nu vă temeți!».", "«Doamne», I-a răspuns Petru, «dacă ești Tu, poruncește-mi să vin la Tine pe ape».", "«Vino!» i-a zis Isus. Petru s-a coborât din corabie, și a început să umble pe ape ca să meargă la Isus.", "Dar, când a văzut că vântul era tare, s-a temut; și fiindcă începea să se afunde, a strigat: «Doamne, scapă-mă!».", "Îndată, Isus a întins mâna, l-a apucat, și i-a zis: «Puțin credinciosule, pentru ce te-ai îndoit?»”.", "Îmi permiteți să vă împărtășesc trei principii pe care le învăț de la Petru? Mă rog ca aceste principii să-i ajute pe cei care simt că planul fericirii nu funcționează în viața lor.", "Primul, acționați cu credință în Isus Hristos.", "Sunt impresionat de credința lui Petru. La invitația simplă: „Vino!” a lui Isus, el și-a părăsit corabia lovită de furtună. El părea să știe că, dacă Isus Hristos îl invita să facă ceva, el putea să facă acel lucru. Petru s-a încrezut în Salvator mai mult decât s-a încrezut în corabia lui. Iar acea credință i-a dat puterea de a acționa cu mult curaj în timpul unei situații stresante și înspăimântătoare.", "Credința lui Petru îmi aduce aminte o experiență pe care am auzit-o de la vârstnicul José L. Alonso. La scurt timp după ce fiul vârstnicului Alonso a decedat, lăsând în urmă o familie cu copii mici, vârstnicul Alonso i-a auzit pe copii vorbind.", "„Ce vom face?”, s-au întrebat ei.", "Fiica în vârstă de nouă ani a răspuns: „Tati este bine. El predică Evanghelia lui Isus Hristos”.", "Asemenea lui Petru, această fetiță a văzut dincolo de încercările ei și s-a încrezut în Isus Hristos și în ispășirea Sa. Credința în Salvator aduce pace și tăria de a merge înainte.", "Dacă priviți în urmă la viața dumneavoastră, cred că veți vedea că ați exercitat credință de multe ori. Faptul că v-ați alăturat Bisericii este un act de credință. Faptul că vorbiți cu Tatăl Ceresc prin intermediul rugăciunii este un act de credință. Faptul că citiți din scripturi este un act de credință. Faptul că-mi ascultați mesajul din cadrul acestei conferințe generale este un act de credință. Președintele Russell M. Nelson a spus: „Nu minimalizați credința pe care o aveți deja”.", "O altă învățătură pe care o desprind de la Petru este cea care urmează.", "În vremurile de restriște, întoarceți-vă imediat către Isus Hristos.", "În timp ce mergea către Salvator, Petru s-a înspăimântat din cauza vântului și a început să se scufunde. Dar când Petru și-a dat seama ce se întâmpla, nu a încercat să pășească singur pe apă sau să înoate înapoi la corabie. Ci, în loc să renunțe la credința lui în Hristos, el s-a agățat de ea și mai tare strigând: „Doamne, scapă-mă!”.", "„Îndată, Isus a întins mâna și l-a apucat.”", "Noi, toți, ne confruntăm cu vânturi puternice care ne pot zdruncina credința și ne pot face să ne scufundăm. Când acest lucru se întâmplă, vă rog să vă aduceți aminte că planul fericirii întocmit de Tatăl Ceresc are încă o denumire – planul mântuirii. Planul nu a fost ca noi să înaintăm ușor prin viață, fără să ne poticnim vreodată, fără să ne scufundăm vreodată, mereu cu un zâmbet pe față. Tatăl Ceresc a știut că urma să avem nevoie să fim mântuiți. De aceea a pregătit El planul mântuirii. De aceea a trimis El un Mântuitor. Când întâmpinăm greutăți – din orice motiv – nu înseamnă că planul nu funcționează. Acela este momentul în care avem cel mai mult nevoie de plan!", "În acele momente, urmați exemplul lui Petru. Întoarceți-vă imediat către Salvator.", "„Acum este timpul și ziua salvării voastre… Nu amânați ziua pocăinței voastre.”", "Indiferent unde ne aflăm și unde ne-am aflat, pocăința este calea de a merge înainte. Președintele Nelson ne-a învățat:", "„Nimic nu este mai eliberator, mai nobil sau mai crucial pentru progresul nostru personal decât concentrarea, cu regularitate, zilnică, asupra pocăinței…", "Indiferent dacă mergeți cu sârguință pe cărarea legămintelor, dacă ați alunecat de pe cărarea legămintelor sau v-ați îndepărtat de ea sau dacă nici măcar n-o puteți vedea de unde vă aflați acum, vă implor să vă pocăiți. Simțiți puterea care întărește a pocăinței zilnice – a faptului de a face puțin mai bine și de a fi puțin mai buni în fiecare zi”.", "Să venim la Hristos înseamnă mai mult decât doar să ne gândim la El sau să vorbim despre El ori chiar să-L iubim. Înseamnă să-L urmăm. Înseamnă să trăim așa cum ne învață El să trăim. Și, pentru noi, toți, aceasta înseamnă să ne pocăim fără întârziere.", "Una dintre fiicele mele a lucrat la Centrul de pregătire a misionarilor. Ea mi-a spus despre un vârstnic căruia îi preda și care i-a mărturisit că nu era sigur că volumul Cartea lui Mormon ar fi adevărat. El s-a rugat și s-a rugat pentru a primi o mărturie spirituală, dar nu a primit niciun răspuns.", "Fiica mea s-a rugat pentru a ști ce trebuia să facă pentru a ajuta acel misionar. Impresia pe care a primit-o a fost că scripturile nu au fost date doar pentru ca noi să le citim și să dobândim o mărturie; ele au fost date și pentru a ne învăța să ținem poruncile lui Dumnezeu. Fiica mea a împărtășit misionarului acest gând.", "Mai târziu, l-a văzut din nou pe acest misionar arătând mult mai fericit. El i-a spus că primise, în sfârșit, o mărturie că volumul Cartea lui Mormon este adevărat. El știa că acea mărturie venise pentru că el depunea un efort mai mare de a face ce ne învață Cartea lui Mormon.", "Fie ca noi să urmăm exemplul lui Petru de a ne întoarce către Salvator în vremurile de restriște! Urmați-L pe Isus Hristos în loc să vă bizuiți pe propria înțelepciune și tărie. Nu contează de cât timp încercați să pășiți pe apă fără El, niciodată nu este prea târziu să vă întindeți mâna către El. Planul funcționează!", "Un al treilea principiu pe care-l învăț de la Petru și din experiența pe care el a trăit-o este cel care urmează.", "Umiliți-vă înaintea Domnului și El vă va ridica la lucruri mai mari.", "Petru a arătat credință, atât mergând pe apă, cât și întinzând mâna către Salvator când a avut nevoie de ajutor. Chiar și așa, Salvatorul a văzut în Petru un potențial mult mai mare. „Puțin credinciosule”, a spus El, „pentru ce te-ai îndoit?”", "Petru ar fi putut să se simtă ofensat de această mustrare. Dar a acceptat-o umil. El a continuat să caute să aibă o credință mai mare în Isus Hristos. Prin multe alte experiențe trăite care clădesc credința – unele dintre ele foarte, foarte grele – Petru a devenit, în cele din urmă, conducătorul puternic asemenea unei stânci care Domnul avea nevoie ca el să fie. El a realizat lucruri mărețe în slujirea Domnului.", "Ce lucruri mărețe dorește Domnul să realizați dumneavoastră? În Biserica și împărăția Sa, sunt multe ocazii de a-i ajuta pe alții și de a le sluji așa cum a făcut Salvatorul. El dorește ca dumneavoastră să faceți parte din lucrarea Sa măreață. Planul fericirii nu va deveni niciodată mai real pentru dumneavoastră decât atunci când îi ajutați pe alții să trăiască potrivit acestuia.", "În procesul de a-mi clădi credința, următoarele cuvinte ale lui Alma mi-au schimbat viața: „Binecuvântați sunt aceia care se umilesc ei înșiși fără să fie forțați să fie umili”. Fie ca noi să ne punem, fiind umili, într-o poziție din care Isus să ne poate ridica, să ne poată conduce și să ne poată fructifica din plin capacitățile!", "Depun mărturie că planul fericirii funcționează. A fost creat de Tatăl dumneavoastră Ceresc, care vă iubește. Planul funcționează, deoarece Isus Hristos a biruit păcatul și moartea prin ispășirea Sa. Veniți la El, urmați-L și „imediat marele plan al mântuirii va fi împlinit pentru [dumneavoastră]”. În numele lui Isus Hristos, amin."]}, {"name": "„Atunci Eu voi face ca lucrurile slabe să devină puternice”", "verses": ["Președintele Thomas S. Monson a împărtășit odată povestea directorului de închisoare Clinton Duffy. „În timpul anilor 1940 și 1950, [Warden Duffy] era bine cunoscut pentru eforturile sale de reabilitare a bărbaților din închisoarea sa. Unul dintre criticii săi i-a spus: «Ar trebui să știți că lupul nu-și schimbă năravul!».", "Directorul Duffy i-a răspuns: «Ar trebui să știți că eu nu lucrez cu lupi. Eu lucrez cu oameni, iar oamenii se schimbă în fiecare zi»”.", "Una dintre cele mai mari minciuni ale lui Satana este aceea că bărbații și femeile nu se pot schimba. Acest neadevăr este spus și respus în multe moduri diferite în timp ce lumea spune că noi, pur și simplu, nu ne putem schimba – sau, și mai rău, că nu ar trebui să ne schimbăm. Suntem învățați că circumstanțele noastre ne definesc. Ar trebui „să acceptăm cine suntem cu adevărat”, spune lumea, „și să ne arătăm adevărata personalitate”.", "În timp ce este, într-adevăr, bine să fim autentici, ar trebui să ne arătăm personalitatea reală, adevărată, de fii și fiice ai lui Dumnezeu, cu o natură divină și destinul de a deveni ca El. Dacă obiectivul nostru este să fim autentici în ceea ce privește această natură divină și acest destin divin, atunci noi, toți, va trebui să ne schimbăm. Cuvântul folosit în scripturi pentru schimbare este pocăință. „Prea mulți oameni”, ne învață președintele Russell M. Nelson, „consideră pocăința ca fiind o pedeapsă – ceva ce trebuie evitat, în afară de situațiile cele mai grave… Când Isus ne cere, dumneavoastră și mie, să ne «pocăim», El ne invită să ne schimbăm”.", "Creatorii de programe de calculator folosesc expresii condiționale pentru a spune calculatoarelor ce să facă. Acestea sunt uneori numite afirmații de tip dacă-atunci. Ca în cazul, dacă x este adevărat, atunci fă y.", "Domnul lucrează, de asemenea, prin condiții: condiții de credință, condiții de neprihănire, condiții de pocăință. Există multe exemple de expresii condiționale de la Dumnezeu, cum ar fi cele care urmează.", "„Dacă ții poruncile Mele și înduri până la sfârșit, [atunci] vei avea viață veșnică, care este cel mai mare dar dintre toate darurile lui Dumnezeu.”", "Sau „dacă voi veți întreba cu inima sinceră, cu intenție adevărată, având credință în Hristos, [atunci] El vă va arăta adevărul prin puterea Duhului Sfânt”.", "Chiar dragostea lui Dumnezeu, cu toate că este infinită și perfectă, este, totuși, supusă condițiilor. De exemplu:", "„Dacă păziți poruncile Mele, [atunci] veți rămâne în dragostea Mea, după cum și Eu am păzit poruncile Tatălui Meu și rămân în dragostea Lui”.", "Vârstnicul D. Todd Christofferson a explicat mai amănunțit acest principiu al Evangheliei, când ne-a învățat: „Unii sunt obișnuiți să spună: «Salvatorul mă iubește așa cum sunt»; și acest lucru este, cu siguranță, adevărat. Dar El nu ne poate lua pe niciunul dintre noi în împărăția Sa întocmai cum suntem, pentru că «niciun lucru care nu este curat nu poate locui acolo sau nu poate locui în prezența Sa» [Moise 6:57]… Întâi, trebuie ca păcatele noastre să fie rezolvate”.", "Binecuvântarea de a primi puterea lui Dumnezeu pentru a ne ajuta să ne schimbăm este, de asemenea, condiționată. Salvatorul, vorbind prin profetul Moroni din Cartea lui Mormon, ne-a învățat: „Dacă oamenii vin la Mine, Eu le voi arăta slăbiciunea lor. Eu le dau oamenilor slăbiciune pentru ca ei să fie umili; iar harul Meu este destul pentru toți oamenii care se umilesc în fața Mea; căci dacă ei se umilesc în fața Mea și au credință în Mine, atunci Eu voi face ca lucrurile slabe să devină puternice pentru ei”.", "Analizând mai atent ceea ce ne învață Domnul aici, înțelegem că El spune, mai întâi, că El le dă bărbaților și femeilor slăbiciune, la singular, ceea ce face parte din experiența pe care o trăim în viața muritoare, în calitate de ființe decăzute sau carnale. Noi am devenit bărbați și femei firești, din pricina căderii lui Adam. Dar, prin ispășirea lui Isus Hristos, noi putem birui slăbiciunea noastră sau natura noastră decăzută.", "Apoi, El spune că harul Său este de ajuns și că, dacă noi ne vom umili și vom avea credință în El, atunci El va „face ca lucrurile slabe [plural] să devină puternice pentru [noi]”. Cu alte cuvinte, dacă ne schimbăm mai întâi natura noastră decăzută, slăbiciunea noastră, atunci El va putea să schimbe comportamentele noastre, slăbiciunile noastre.", "Haideți să recapitulăm cerințele necesare schimbării, potrivit tiparului Domnului.", "În primul rând, noi trebuie să ne umilim. Condiția Domnului pentru schimbare este umilința. „Dacă ei se umilesc în fața Mea”, a spus El. Opusul umilinței este mândria. Mândria există când noi credem că știm mai bine – când ceea ce noi gândim sau simțim are prioritate față de ceea ce gândește sau simte Dumnezeu.", "Regele Beniamin ne-a învățat că „omul prin firea lui este un dușman al lui Dumnezeu… și va fi în vecii vecilor, dacă el nu… înlătură omul firesc și devine un sfânt prin ispășirea lui Hristos Domnul și devine ca un copil, ascultător, blând [și] umil”.", "Pentru a ne schimba, noi trebuie să înlăturăm omul firesc și să devenim umili și blânzi. Trebuie să fim suficient de umili pentru a urma un profet din zilele noastre. Suficient de umili pentru a face și a ține legăminte din templu. Suficient de umili pentru a ne pocăi zilnic. Trebuie să fim suficient de umili pentru a dori să ne schimbăm, să „[ne supunem inima lui] Dumnezeu”.", "În al doilea rând, trebuie să avem credință în Isus Hristos. Din nou, cuvintele Salvatorului: „Dacă ei se umilesc în fața Mea și au credință în Mine”, atunci El ne va da puterea să ne biruim slăbiciunile. Umilința, la care se adaugă credința în Isus Hristos, ne va permite să avem acces la puterea care întărește a harului Său și la plenitudinea binecuvântărilor făcute disponibile datorită ispășirii Sale.", "Președintele Nelson ne-a învățat că „pocăința adevărată începe cu credința că Isus Hristos are puterea de a ne curăța, vindeca și întări… Credința noastră este cea care aduce puterea lui Dumnezeu în viețile noastre”.", "În al treilea rând, prin harul Său, El poate face ca lucruri slabe să devină puternice. Dacă noi ne umilim și avem credință în Isus Hristos, atunci harul Său ne va face capabili să ne schimbăm. Cu alte cuvinte, El ne va da puterea să ne schimbăm. Acest lucru este posibil deoarece, așa cum a spus El, „harul Meu este destul pentru toți oamenii”. Harul Său care întărește, care ne face capabili, ne dă puterea să biruim toate obstacolele, toate încercările și toate slăbiciunile pe măsură ce căutăm să ne schimbăm.", "Cele mai mari slăbiciuni ale noastre pot deveni cele mai mari puncte forte ale noastre. Noi putem fi schimbați și putem „[deveni] ființe noi”. Lucruri slabe pot deveni literalmente „puternice pentru [noi]”.", "Salvatorul a gândit ispășirea Sa infinită și eternă, astfel încât noi să putem, de fapt, să ne schimbăm, să ne pocăim și să devenim mai buni. Putem, cu adevărat, să ne naștem din nou. Putem birui obiceiuri, dependențe și chiar „[înclinarea] să facem rău”. În calitate de fii și fiice ai unui Tată iubitor din Cer, noi avem în noi puterea de a ne schimba.", "Scripturile sunt pline de exemple de bărbați și femei care s-au schimbat.", "Saul, un fariseu și persecutor activ al Bisericii creștine din perioada de început, a devenit Pavel, un apostol al Domnului Isus Hristos.", "Alma a fost preot la curtea regelui ticălos Noe. El a auzit cuvintele lui Abinadi, s-a pocăit complet și a devenit unul dintre cei mai mari misionari din Cartea lui Mormon.", "Fiul său Alma și-a petrecut tinerețea încercând să distrugă Biserica. El a fost printre „cei mai răi dintre păcătoși”, până când a trăit o schimbare în inimă și a devenit un misionar puternic prin eforturile proprii.", "Moise a fost adoptat în familia faraonului și a fost crescut în lux, ca un prinț egiptean. Dar, când a ajuns să înțeleagă cine era cu adevărat și a aflat despre destinul său divin, el s-a schimbat și a devenit marele profet legiuitor din Vechiul Testament.", "Bunicul soției mele James B. Keysor m-a impresionat întotdeauna cu marea sa schimbare în inimă. Născut în familia unor strămoși pionieri credincioși sfinți din zilele din urmă, în valea Salt Lake, în anul 1906, el și-a pierdut mama la o vârstă fragedă și a întâmpinat greutăți toată tinerețea lui. Anii săi de adolescent și tânăr adult au fost petrecuți departe de Biserică; timp în care a dobândit un număr de obiceiuri proaste. Cu toate acestea, el a cunoscut și s-a căsătorit cu o femeie credincioasă și au crescut împreună cinci copii.", "În anul 1943, după anii grei ai Marii crize economice și în timpul celui de-al Doilea Război Mondial, Bud, așa cum era numit de prieteni și familie, a plecat din Utah și s-a mutat în Los Angeles, California, pentru a căuta o slujbă. În acest timp în care era departe de casă, el a locuit cu sora sa și soțul ei, care slujea în calitate de episcop al episcopiei lor.", "Cu ajutorul dragostei și influenței surorii sale și cumnatului său, el a început să-și reînvie interesul pentru Biserică și a început să citească din Cartea lui Mormon în fiecare seară, înainte de a merge la culcare.", "Într-o seară, pe când citea în Alma, capitolul 34, inima sa a fost atinsă în timp ce a citit următoarele cuvinte:", "„Da, aș dori ca voi să mergeți înainte și să nu vă mai împietriți inimile…", "Căci, iată, această viață este pentru oameni timpul în care să se pregătească să-L întâlnească pe Dumnezeu; da, iată, ziua acestei vieți este ziua în care oamenii trebuie să-și facă muncile lor”.", "În timp ce citea aceste versete, a avut un sentiment puternic și a știut că trebuia să se schimbe, să se pocăiască și a știut ce trebuia să facă. S-a ridicat din pat, a îngenuncheat și a început să se roage, implorându-L pe Domnul să-l ierte și să-i dea tăria de care avea nevoie pentru a face schimbări în viața sa. Rugăciunea lui a primit răspuns și, din acel moment, el nu a mai privit niciodată înapoi. Mai departe, Bud a slujit în cadrul Bisericii și a rămas un sfânt din zilele din urmă credincios, devotat, până la sfârșitul vieții sale. El a fost schimbat în toate modurile. Mintea sa, inima sa, faptele sale, însăși ființa sa au fost schimbate.", "Dragi frați și surori, destinul nostru divin și scopul nostru divin sunt să devenim, în cele din urmă, ca Tatăl nostru Ceresc și ca Salvatorul, Isus Hristos. Realizăm acest lucru pe măsură ce ne schimbăm sau ne pocăim. Noi „[primim imaginea Salvatorului] in înfățișarea [noastră]”. Devenim ființe noi, curate, diferite și continuăm, pur și simplu, să lucrăm la aceasta în fiecare zi. Uneori, putem simți că facem doi pași înainte și unul înapoi, dar continuăm, cu umilință, să mergem înainte în credință.", "Pe măsură ce ne umilim și ne exercităm credința în Isus Hristos, harul lui Hristos și infinitul Său sacrificiu ispășitor fac posibil să ne schimbăm.", "Confirm și depun mărturie că Isus Hristos este, cu adevărat, Salvatorul și Mântuitorul nostru. Harul Său este, într-adevăr, de ajuns. Eu declar că El este „calea, adevărul și viața”. În numele lui Isus Hristos, amin."]}, {"name": "Convertire la voința lui Dumnezeu", "verses": ["Sunt recunoscător pentru puternica chemare profetică la slujirea în misiune adresată de președintele Russell M. Nelson și pentru mesajele inspirate despre munca misionară ale președintelui M. Russell Ballard și vârstnicului Marcos A. Aidukaitis de astăzi.", "O însărcinare misionară în Marea Britanie de la sfârșitul anului trecut mi-a permis să cuget asupra evenimentelor spirituale prețioase care au stat la baza hotărârii mele de a sluji în calitate de misionar. Când aveam 15 ani, Joe, preaiubitul meu frate mai mare, avea 20 de ani – aceasta fiind atunci vârsta eligibilității pentru a sluji în misiune. În Statele Unite, din cauza conflictului din Coreea, foarte puțini au primit permisiunea de a sluji. Doar unul pe an putea fi chemat din fiecare episcopie. A fost o surpriză când episcopul nostru l-a rugat pe Joe să analizeze această posibilitate împreună cu tatăl nostru. Joe se pregătise pentru facultatea de medicină. Tatăl nostru, care nu era activ în Biserică, făcuse pregătiri financiare pentru a-l ajuta și nu era de acord ca Joe să se ducă în misiune. Tata i-a sugerat lui Joe că putea face mai mult bine ducându-se la facultatea de medicină. Aceasta a fost o problemă uriașă în familia noastră.", "Într-o discuție remarcabilă avută cu fratele meu mai mare înțelept și care mi-a fost exemplu, am concluzionat că hotărârea lui de a sluji în misiune și de a-și amâna studiile depindea de trei întrebări: 1) Are Isus Hristos un caracter divin? 2) Este Cartea lui Mormon cuvântul lui Dumnezeu? și 3) Este Joseph Smith profetul restaurării? Dacă răspunsul la aceste întrebări era da, era clar că Joe putea face mai mult bine ducând lumii Evanghelia lui Isus Hristos decât faptul de a deveni doctor mai devreme.", "În acea seară, m-am rugat cu ardoare și cu intenție adevărată. Spiritul, într-un mod incontestabil de puternic, mi-a confirmat că răspunsul la toate aceste trei întrebări era da. Acesta a fost un eveniment hotărâtor pentru mine. Mi-am dat seama că fiecare hotărâre pe care aveam s-o iau pentru tot restul vieții avea să fie influențată de aceste adevăruri. Știam, de asemenea, că aveam să slujesc în misiune dacă mi se oferea ocazia. De-a lungul unei vieți de slujire și de experiențe spirituale, am ajuns să înțeleg că adevărata convertire este rezultatul acceptării conștiente a voinței lui Dumnezeu și că putem fi îndrumați în acțiunile noastre de Duhul Sfânt.", "Eu aveam deja o mărturie despre caracterul divin al lui Isus Hristos în calitatea Sa de Salvator al lumii. În acea seară, am primit o mărturie spirituală despre Cartea lui Mormon și despre profetul Joseph Smith.", "Mărturia dumneavoastră va fi întărită când veți ști, în inima dumneavoastră, prin rugăciunile dumneavoastră, că profetul Joseph Smith a fost un instrument în mâinile Domnului. În ultimii opt ani, una dintre însărcinările mele în cadrul celor Doisprezece Apostoli a fost să verific și să citesc toate scrierile și documentele remarcabile ale lui Joseph Smith și cercetările care au dus la publicarea volumelor Sfinții. Mărturia mea despre profetul Joseph Smith și admirația mea față de el au fost mult întărite și îmbunătățite după ce am citit detaliile care inspiră ale vieții sale și ale slujirii sale profetice la care a fost prerânduit.", "Traducerea Cărții lui Mormon de către Joseph, prin darul și puterea lui Dumnezeu, a fost fundamentală pentru restaurare. Cartea lui Mormon este consecventă în conținut, frumos scrisă și cuprinde răspunsurile la marile întrebări ale vieții. Este un alt testament al lui Isus Hristos. Depun mărturie că Joseph Smith a fost neprihănit, plin de credință și un instrument în mâinile Domnului în vederea scoaterii la lumină a Cărții lui Mormon.", "Revelațiile și evenimentele consemnate în Doctrină și legăminte oferă cheile, rânduielile și legămintele necesare salvării și exaltării. Ele nu doar că au stabilit lucrurile esențiale necesare pentru întemeierea Bisericii, ci și asigură doctrina profundă care ne permite să înțelegem scopul vieții și ne oferă o perspectivă eternă.", "Unul dintre numeroasele exemple ale rolului profetic al lui Joseph Smith se găsește în a 76-a secțiune din Doctrină și legăminte. Este o consemnare explicită a viziunii despre cer, inclusiv împărățiile de glorie, pe care profetul Joseph și Sidney Rigdon au fost binecuvântați să o primească în data de 16 februarie 1832. La acea vreme, marea majoritate a bisericilor propovăduiau că ispășirea Salvatorului nu avea să ofere salvare celor mai mulți dintre oameni. Se credea că vor fi salvați câțiva, iar marea majoritate aveau să fie condamnați la iad și la osândire, inclusiv la chinuri fără de sfârșit „de cea mai îngrozitoare și de nedescris intensitate”.", "Revelația cuprinsă în cea de-a 76-a secțiune oferă o viziune glorioasă despre gradele de glorie în care marea majoritate a copiilor Tatălui Ceresc care au fost curajoși în starea lor premuritoare sunt profund binecuvântați după judecata finală. Viziunea despre cele trei grade de glorie, dintre care cea mai de jos „depășește toată înțelegerea”, este o respingere directă a doctrinei puternice, dar greșite de atunci, conform căreia majoritatea oamenilor vor fi condamnați la iad și osândire.", "Când vă dați seama că Joseph Smith avea doar 26 de ani, avea o educație limitată și nu a avut decât puțin sau deloc contact cu limbile clasice din care a fost tradusă Biblia, veți înțelege că el a fost cu adevărat un instrument în mâinile Domnului. În al 17-lea verset din secțiunea 76, el a fost inspirat să folosească termenul nedrepților în locul expresiei pentru judecată folosită în Evanghelia după Ioan.", "Este interesant că, 45 de ani mai târziu, un conducător al bisericii anglicane și erudit în domeniul studiilor clasice cu acreditare academică, Frederic W. Farrar, care a scris The Life of Christ (Viața lui Hristos), a susținut că definiția pentru cuvântul osândire din versiunea King James a Bibliei era rezultatul greșelilor de traducere din ebraică și greacă în limba engleză.", "În zilele noastre, mulți au adoptat conceptul conform căruia nu ar exista consecințe în urma păcatului. Ei susțin scuzarea necondiționată a păcatului fără pocăință. Doctrina noastră revelată nu doar că respinge ideea că majoritatea oamenilor vor fi condamnați la iad și la osândire pentru eternitate, ci, de asemenea, stabilește că pocăința personală este o condiție prealabilă poruncită pentru a avea parte de ispășirea Salvatorului și a moșteni împărăția celestială. Depun mărturie că Joseph Smith a fost cu adevărat un instrument în mâinile Domnului în îndeplinirea restaurării Evangheliei Sale!", "Datorită restaurării Evangheliei lui Isus Hristos, înțelegem importanța atât a pocăinței, cât și a „[faptelor] dreptății”. Înțelegem semnificația uriașă a ispășirii Salvatorului și a rânduielilor și legămintelor Sale necesare salvării, inclusiv a celor înfăptuite în templu.", "„Faptele dreptății” provin din convertire și sunt roadele convertirii. Convertirea adevărată se realizează prin acceptarea și angajamentul conștiente de a urma voia lui Dumnezeu. Numeroasele consecințe și binecuvântări care rezultă din convertire sunt pacea adevărată și permanentă și asigurarea personală a fericirii supreme – în pofida furtunilor acestei vieți.", "Convertirea la Salvator schimbă un om firesc într-o persoană sfințită, născută din nou, purificată – o făptură nouă în Hristos Isus.", "Care sunt obligațiile care rezultă din convertire? În închisoarea Liberty, profetul Joseph a remarcat că mulți „sunt împiedicați să găsească adevărul doar pentru că nu știu unde să-l găsească”.", "În prefața Domnului pentru Doctrină și legăminte, a fost prezentată o declarație de ansamblu a scopului pe care Domnul îl are pentru noi. El a declarat: „De aceea, Eu, Domnul, cunoscând nenorocirea care va veni peste locuitorii pământului, l-am chemat pe slujitorul Meu, Joseph Smith, fiul, și i-am vorbit din ceruri și i-am dat porunci”. Mai departe, El ne instruiește: „Pentru ca plenitudinea Evangheliei Mele să poată fi proclamată de cei slabi și simpli până la marginile pământului”. Aceasta include misionarii cu timp deplin. Aceasta ne include pe fiecare dintre noi. Aceasta trebuie să fie o concentrare asemenea laserului pentru toți cei care au fost binecuvântați cu o convertire la voința lui Dumnezeu. Salvatorul ne invită, cu bunăvoință, să fim glasul Său și mâinile Sale. Dragostea Salvatorului va fi lumina noastră călăuzitoare. Salvatorul i-a învățat pe ucenicii Săi: „Duceți-vă și faceți ucenici din toate neamurile”. Lui Joseph Smith, El i-a declarat: „Predicați Evanghelia Mea către toate făpturile care n-au primit-o”.", "La o săptămână după dedicarea Templului Kirtland, în data de 3 aprilie 1836, care era duminica Paștelui și, de asemenea, Paștele iudeilor, Domnul le-a apărut lui Joseph și Oliver Cowdery într-o viziune magnifică. Domnul a acceptat templul și a declarat: „Acesta este începutul binecuvântărilor care vor fi revărsate asupra capetelor oamenilor Mei”.", "După terminarea acestei viziuni, Moise a apărut „și [a] încredințat cheile pentru adunarea Israelului din cele patru părți ale lumii și pentru aducerea celor zece triburi din țara din nord”.", "Președintele Russell M. Nelson, preaiubitul nostru profet de astăzi care deține aceleași chei, ne-a învățat în această dimineață: „Voi, tineri băieți, ați fost păstrați pentru această perioadă în care promisa adunare a lui Israel are loc. Pe măsură ce slujiți în misiune, aveți un rol esențial în acest eveniment fără precedent!”.", "Pentru ca mandatul dat de Salvator de a împărtăși Evanghelia să devină parte a ceea ce suntem, trebuie să devenim convertiți la voința lui Dumnezeu; trebuie să ne iubim aproapele, să împărtășim Evanghelia restaurată a lui Isus Hristos și să-i invităm pe toți să vină și să vadă. În calitate de membri ai Bisericii, prețuim răspunsul pe care profetul Joseph i l-a dat lui John Wentworth, redactorul publicației Chicago Democrat, în anul 1842. El a cerut informații despre Biserică. Joseph și-a încheiat răspunsul folosind „Drapelul adevărului” ca prefață la cele treisprezece Articole de credință. Drapelul transmite, într-un mod concis, ce trebuie realizat:", "„Nicio mână nesfințită nu poate să oprească lucrarea din progres; persecuțiile se pot dezlănțui, gloatele se pot uni, armatele se pot aduna, calomnia poate să defăimeze, însă adevărul lui Dumnezeu va merge înainte fără teamă, nobil și liber, până când va pătrunde pe fiecare continent, va vizita fiecare regiune, va trece peste fiecare țară și va răsuna în fiecare ureche, până când scopurile lui Dumnezeu vor fi realizate și Marele Iehova va spune că lucrarea este terminată”.", "Aceasta a fost sunetul de goarnă pentru generații întregi de sfinți din zilele din urmă, mai ales pentru misionari. În spiritul „Drapelului adevărului”, suntem recunoscători că, în mijlocul unei pandemii mondiale, misionarii credincioși au împărtășit Evanghelia. Misionarilor, vă iubim! Domnul ne cere fiecăruia în parte să împărtășim Evanghelia Sa prin cuvânt și faptă. Convertirea personală include responsabilitatea de a împărtăși lumii Evanghelia lui Isus Hristos.", "Printre binecuvântările împărtășirii Evangheliei se numără întărirea convertirii noastre la voința lui Dumnezeu și faptul de a-L lăsa pe Dumnezeu să aibă întâietate în viața noastră. Îi binecuvântăm pe alții să aibă parte de o „măreață schimbare” în inimă. Există cu adevărat bucurie eternă în faptul de a ajuta la aducerea sufletelor la Hristos. Truda depusă pentru convertirea proprie și a altora este acea sarcină nobilă. Depun astfel mărturie în numele lui Isus Hristos, amin."]}, {"name": "Mesaj introductiv", "verses": ["Dragi surori, la începutul acestei sesiuni unice a femeilor, din cadrul conferinței generale, am plăcerea să transmit acest mesaj introductiv din partea Primei Președinții.", "Sesiunile noastre de sâmbăta au o istorie care include diferite scopuri și auditoriu diferit. În această seară, continuăm această istorie și inițiem un scop nou și o procedură nouă pentru viitorul apropiat. Evanghelia lui Isus Hristos nu se schimbă. Doctrina Evangheliei nu se schimbă. Legămintele noastre personale nu se schimbă. Dar, de-a lungul anilor, adunările pe care le desfășurăm pentru a transmite mesajele noastre se schimbă și, foarte probabil, vor continua să se schimbe de-a lungul anilor.", "Deocamdată, această adunare de sâmbătă seara este o sesiune din cadrul conferinței generale, nu o sesiune a vreunei organizații. Asemenea tuturor sesiunilor conferinței generale, planificarea, vorbitorii și muzica sunt stabilite de Prima Președinție.", "Noi am rugat-o pe președinta Jean B. Bingham, președinta Societății de Alinare, să conducă această sesiune. Viitoarele sesiuni de sâmbătă seara ar putea fi conduse de una dintre celelalte oficiante generale ale Bisericii, cum ar fi membre ale președințiilor Societății de Alinare, Tinerelor Fete și Societății Primare, desemnate de Prima Președinție.", "În această seară, sesiunea de sâmbătă seară a conferinței generale se va concentra asupra preocupărilor femeilor sfinte din zilele din urmă. Aceasta va include doctrina Bisericii lui Isus Hristos a Sfinților din Zilele din Urmă, regulile Bisericii care se referă anume la femei și responsabilitățile generale și lucrarea organizațiilor din care fac parte femeile și fetele din Biserică. Deși această sesiune este transmisă în mod deliberat pentru un auditoriu din întreaga lume la fel ca toate sesiunile conferinței generale, auditoriul invitat să fie prezent în Centrul de conferințe la această sesiune este format din femei și fete în vârstă de cel puțin 12 ani. Am inclus unii conducători ai preoției care prezidează asupra organizațiilor participante.", "Ceea ce inițiem aici răspunde necesităților resurselor de comunicare de care dispun în prezent conducerea și membrii Bisericii la nivel mondial a Domnului. Doctrina Evangheliei lui Isus Hristos este pentru toată lumea și, ca urmare, principalul motiv și scopul nostru principal sunt de a realiza această diseminare. Le onorăm pe fiicele lui Dumnezeu în această sesiune specială concentrându-ne asupra preocupărilor lor și ale organizațiilor lor.", "Suntem recunoscători că mijloacele tehnice de realizare a transmisiunilor oferă acum conducătorilor Bisericii capacitatea de a desfășura instruiri detaliate pentru anumite auditorii aflate la distanță. Apreciem, de asemenea, faptul că resursele actuale de călătorie cresc. Aceasta ne permite să trimitem conducători ai Bisericii să desfășoare, cu regularitate în lume, atât de necesarele instruiri față în față ale conducătorilor.", "Aceasta este lucrarea Domnului Isus Hristos. Noi suntem slujitorii Săi îndrumați de Spiritul Său Sfânt. Invocăm binecuvântările Domnului nostru asupra conducătoarelor acestor organizații și asupra femeilor și fetelor credincioase care slujesc Domnului în cadrul acestor organizații și în viețile lor individuale. În numele lui Isus Hristos, amin."]}, {"name": "Învățături desprinse din întâmplarea de la fântână", "verses": ["Ce bucurie să fiu aici împreună cu fiecare dintre dumneavoastră, la această sesiune a femeilor din cadrul conferinței generale!", "Am crescut în vestul statului New York și am participat la adunările unei mici ramuri a Bisericii, la aproximativ 32 de kilometri de casa noastră. În timp ce stăteam în clasa pentru Școala de duminica din subsolul capelei noastre vechi, închiriate, doar alături de prietena mea Patti Jo, nu mi-aș fi putut imagina niciodată că o să fac parte dintr-o organizație mondială de surori formată din milioane de femei.", "Acum cinci ani, soțul meu, Bruce, s-a îmbolnăvit grav în timp ce slujeam alături de sfinții dedicați din Zona Est, Europa. Ne-am întors acasă și el a decedat după doar câteva săptămâni. Viața mea s-a schimbat peste noapte. Eram îndurerată și mă simțeam slabă și vulnerabilă. L-am implorat pe Domnul să-mi îndrume pașii: „Ce vrei Tu ca eu să fac?”.", "După câteva săptămâni, în timp ce-mi verificam corespondența, o mică ilustrație dintr-un catalog mi-a atras privirea. Când m-am uitat mai atentă, mi-am dat seama că era reprezentarea de către un artist a scenei de la fântână cu femeia samariteană și Isus Hristos. În acel moment, Spiritul mi-a vorbit clar: „Aceasta este ceea ce trebuie să faci”. Un Tată Ceresc iubitor mă invita să vin la Salvator și să învăț.", "Doresc să vă împărtășesc trei învățături pe care le desprind pe măsură ce continui să beau din fântâna Sa de „apă vie”.", "Dragi surori, știu că multe dintre dumneavoastră simțiți ce am simțit eu, sunteți nesigure cu privire la modul în care să înfruntați încercări dificile și pierderi – pierderi, deoarece viața dumneavoastră nu se desfășoară așa cum ați sperat, cum v-ați rugat și cum ați planificat.", "Indiferent de circumstanțele noastre, viața noastră este sacră și are semnificație și scop. Fiecare dintre noi este o fiică preaiubită a lui Dumnezeu, născută având divinitate în suflet.", "Salvatorul nostru, Isus Hristos, prin sacrificiul Său ispășitor, a făcut posibil ca noi să fim curățate și vindecate, dându-ne puterea să ne îndeplinim scopul pe pământ indiferent de hotărârile membrilor familiei, starea noastră civilă, sănătatea fizică și mintală sau orice altă situație.", "Gândiți-vă la femeia de la fântână. Cum era viața ei? Isus Și-a dat seama că avusese cinci soți și că, în momentul respectiv, nu era căsătorită cu bărbatul alături de care trăia. Totuși, în pofida dificultăților vieții ei, una dintre primele declarații publice ale Salvatorului despre faptul că El era Mesia, a fost făcută în fața ei. El a spus: „Eu, Cel care vorbesc cu tine, sunt Acela”.", "Ea a devenit o martoră puternică, declarând celor din cetatea ei că Isus era Hristosul. „Mulți samariteni din cetatea aceea au crezut în Isus din pricina mărturiei femeii.”", "Circumstanțele ei trecute și prezente nu i-au determinat viitorul. Asemenea ei, noi putem alege să ne întoarcem astăzi spre Salvator pentru a primi tăria și vindecarea care ne vor permite să îndeplinim tot ce am fost trimiși să facem aici.", "Într-un verset familiar din Doctrină și legăminte, Domnul încurajează femeile și bărbații să se „angajeze cu sârguință într-o cauză bună, și să facă multe lucruri de bunăvoie, și să realizeze multă dreptate; pentru că ei au în ei puterea”.", "Surori, în noi este puterea de a realiza multă dreptate!", "Președintele Russell M. Nelson a mărturisit: „Fiecare femeie și fiecare bărbat care fac legăminte cu Dumnezeu și care țin aceste legăminte și care iau parte, fiind demni, la rânduieli ale preoției au acces direct la puterea lui Dumnezeu”.", "Am ajuns să înțeleg că, pe măsură ce ne străduim să onorăm legămintele sacre făcute la botez și în templele sfinte, Domnul ne va binecuvânta „cu puterea Sa vindecătoare și întăritoare” și cu „cunoștințe spirituale și conștientizări pe care nu [le-am] mai avut vreodată”.", "În cuvântarea de pe munte, Isus i-a învățat pe ucenicii Săi: „Voi sunteți sarea pământului” și „Voi sunteți lumina lumii”. Mai târziu, El a comparat creșterea împărăției cerurilor cu aluatul, „pe care l-a luat o femeie și l-a pus în trei măsuri de făină de grâu, până s-a dospit toată plămădeala”.", "Sare", "Plămădeală", "Lumină", "Chiar dacă în măsură foarte mică, fiecare influențează tot ce este în jurul său. Salvatorul ne invită să folosim puterea Sa pentru a fi ca sarea, plămădeala și lumina.", "Este surprinzător cât de mult schimbă un praf de sare savoarea a ceea ce mâncăm. Și, totuși, sarea este unul dintre cele mai puțin scumpe și mai simple ingrediente.", "În cartea 2 Împărați, citim despre „o fetiță” care a fost capturată de sirieni și a devenit roaba soției lui Naaman, căpetenia oștirii siriene. Ea a fost ca sarea; era tânără, fără importanță în societate și viața ei ca roabă într-o țară străină nu era, cu siguranță, ceea ce sperase.", "Cu toate acestea, ea a spus două propoziții cu puterea lui Dumnezeu, depunând mărturie nevestei lui Naaman: „Oh, dacă domnul meu ar fi la proorocul acela din Samaria, proorocul l-ar tămădui de lepra lui!”.", "Cuvintele ei pline de credință au fost transmise lui Naaman, care a acționat conform acestora, vindecându-se atât fizic, cât și spiritual.", "Deseori, ne concentrăm asupra slujitorilor care l-au convins pe Naaman să se scalde în râul Iordan, după cum a indicat profetul Elisei, dar Naaman nu ar fi ajuns la ușa lui Elisei dacă nu ar fi fost „o fetiță”.", "Poate că sunteți tinere sau vă simțiți fără importanță, dar puteți fi ca sarea în familia, școala și comunitatea dumneavoastră.", "Ați mâncat vreodată pâine fără plămădeală sau drojdie? Cum ați descrie-o? Densă? Grea? Tare? Cu doar o cantitate mică de plămădeală, pâinea crește, dospind pentru a deveni mai ușoară și mai moale.", "Când invităm puterea lui Dumnezeu în viața noastră, noi putem înlocui un „duh mâhnit” cu perspectiva inspirată care îi înalță spiritual pe alții și permite ca inimile să fie vindecate.", "O prietenă de-a mea stătea în pat în dimineața de Crăciun, copleșită de tristețe. Copiii ei au implorat-o să se ridice, cu toate acestea, ea era copleșită de durerea divorțului ei în curs de desfășurare. Stând în pat plângând, ea și-a revărsat sufletul în rugăciune către Tatăl ei Ceresc, spunându-I despre disperarea ei.", "În timp ce își încheia rugăciunea, Spiritul i-a șoptit că Dumnezeu știa de durerea ei. Ea s-a umplut de compasiunea Lui pentru ea. Această experiență sacră i-a confirmat justețea sentimentelor ei și i-a oferit speranța că nu era singură în suferința ei. S-a ridicat, s-a dus afară și a făcut un om de zăpadă alături de copiii ei, înlocuind mâhnirea din acea dimineață cu râsete și bucurie.", "De câtă lumină este nevoie pentru a străpunge întunericul dintr-o încăpere? O singură rază mică. Și, acea rază de lumină într-un loc întunecat poate avea drept sursă puterea lui Dumnezeu din dumneavoastră.", "Chiar dacă v-ați putea simți singure în timp ce furtunile vieții se dezlănțuie, puteți face ca o lumină să strălucească în întunericul neînțelegerii, confuziei și necredinței. Lumina dumneavoastră a credinței în Hristos poate fi statornică și sigură, conducându-i pe cei din jurul dumneavoastră la siguranță și pace.", "Surori, în inimi pot avea loc schimbări și vieți pot fi binecuvântate când oferim un pic de sare, o lingură de plămădeală și o rază de lumină.", "Depun mărturie că Salvatorul este sarea din viața noastră, invitându-ne să gustăm din bucuria și dragostea Sa. El este plămădeala când viața noastră este grea, aducându-ne speranță și ridicându-ne poverile prin puterea și dragostea Sa mântuitoare fără seamăn. El este lumina noastră, luminându-ne calea înapoi spre casă.", "Mă rog ca noi să putem veni la Salvator, asemenea femeii de la fântână, și să bem din apa Sa vie. Alături de oamenii din Samaria, vom putea declara atunci: „Acum… credem… din pricină că L-am auzit noi înșine, și știm că acesta este într-adevăr Hristosul, Mântuitorul lumii”. În numele lui Isus Hristos, amin."]}, {"name": "Faceți ce contează cel mai mult", "verses": ["Nu cu mult timp în urmă, o prietenă dragă a primit un îndemn de a vizita o femeie din episcopia ei. Ea a lăsat la o parte îndemnul pentru că abia o cunoștea – pur și simplu nu avea sens. Dar, deoarece gândul i-a tot revenit în minte, a hotărât să acționeze potrivit îndemnului. Deoarece se simțea deja stânjenită de vizita iminentă, ea a hotărât că a-i duce ceva surorii îi va relaxa neliniștea. Cu siguranță, nu putea merge cu mâna goală! Așa că a cumpărat o cutie cu înghețată și s-a dus să înceapă ceea ce se îngrijora că ar putea fi o vizită stânjenitoare.", "A bătut la ușa femeii și, la scurt timp, sora a răspuns. Prietena mea i-a dat înghețata într-o pungă de hârtie maro și conversația a început. Nu a durat mult ca prietena mea să-și dea seama de ce era necesară vizita. În timp ce stăteau împreună pe veranda din față, femeia i-a dezvăluit o mulțime de încercări cu care se confrunta. După o oră de vorbit pe o vreme caldă de vară, prietena mea a observat cum înghețata se topea în punga de hârtie maro.", "Ea a exclamat: „Îmi pare atât de rău că înghețata ta s-a topit!”.", "Femeia a răspuns blând: „Este în regulă. Am intoleranță la lactoză”.", "Într-un vis, Domnul i-a spus profetului Lehi: „Binecuvântat ești tu, Lehi, datorită lucrurilor pe care le-ai făcut”.", "A fi ucenic al lui Isus Hristos implică mai mult decât a spera și a crede. Necesită efort, mișcare și devotament. Necesită să facem ceva, să fim „împlinitori ai Cuvântului, nu numai ascultători”.", "În cazul înghețatei topite, ce a contat cel mai mult? Înghețata? Sau faptul că prietena mea, pur și simplu, a făcut ceva?", "Am avut o experiență plăcută cu o tânără fată minunată care a adresat o întrebare foarte sinceră: „Soră Craven, cum știți că vreun lucru legat de Biserică este adevărat? Pentru că eu nu simt nimic”.", "Înainte de a mă grăbi să-i răspund, i-am adresat câteva întrebări. „Spune-mi despre studiul tău personal din scripturi.”", "Ea mi-a răspuns: „Nu citesc din scripturi”.", "Am întrebat: „Dar cu familia ta? Studiați împreună din Vino și urmează-Mă?”.", "Ea a spus: „Nu”.", "Am întrebat-o despre rugăciunile ei: „Ce simți când te rogi?”.", "Ea a răspuns: „Nu mă rog”.", "Răspunsul meu pentru ea a fost simplu: „Dacă dorești să știi ceva, va trebui să faci ceva”.", "Nu este adevărat acest lucru cu privire la tot ce dorim să învățăm sau să cunoaștem? Am invitat-o pe noua mea prietenă să înceapă să facă ceea ce suntem învățați în Evanghelia lui Isus Hristos: să ne rugăm, să studiem, să slujim altora și să avem încredere în Domnul. Convertirea nu va avea loc în timp ce nu facem nimic. Aceasta are loc prin puterea Duhului Sfânt pe măsură ce depunem intenționat efortul de a ști întrebând, căutând și bătând la ușă. Aceasta are loc când facem ceva.", "În Doctrină și legăminte, Domnul spune uneori: „Nu contează”. Mă face să mă gândesc că, dacă unele lucruri nu contează sau contează mai puțin, trebuie să fie lucruri care contează cel mai mult. În eforturile noastre de a face ceva sau de a face orice, ne putem întreba: „Ce contează cel mai mult?”.", "În publicitate, se folosesc deseori sloganuri precum „Este esențial, nu ratați ocazia” sau „Trebuie să aveți” în speranța de a ne ademeni să credem că produsul pe care îl vând este necesar pentru fericirea sau starea noastră bună. Dar este cu adevărat esențial? Trebuie cu adevărat să-l avem? Contează cu adevărat?", "Iată câteva lucruri la care să ne gândim. Ce contează cel mai mult?", "Cât de multe aprecieri primim la ce publicăm pe rețelele de socializare? Sau cât de mult suntem iubiți și prețuiți de Tatăl nostru Ceresc?", "Să purtăm cele mai noi haine la modă? Sau să dăm dovadă de respect față de trupul nostru îmbrăcându-ne decent?", "Să găsim răspunsuri căutând pe Internet? Sau să primim răspunsuri de la Dumnezeu prin Duhul Sfânt?", "Să ne dorim mai mult? Sau să fim mulțumiți cu ceea ce ni s-a dat?", "Președintele Russell M. Nelson ne învață:", "„Avându-L pe Duhul Sfânt ca însoțitor, voi puteți vedea dincolo de cultura celebrităților care a doborât societatea noastră. Voi puteți fi mai inteligenți decât au fost vreodată generațiile anterioare…", "Stabiliți un standard pentru restul lumii!”.", "Este nevoie de efort pentru a rămâne concentrați asupra a ceea ce este cu adevărat esențial pentru bucuria de durată. Nu este nimic care să îi placă mai mult lui Satana decât să ne pierdem valorile eterne, făcându-ne să irosim timp prețios, talente sau tărie spirituală cu lucruri care nu contează. Invit pe fiecare dintre noi să ne gândim, rugându-ne, la acele lucruri care ne distrag de la a face ceea ce contează cel mai mult.", "Învățătoarea din clasa a treia a fiului nostru cel mai mare i-a învățat pe membrii clasei sale să „fie șeful creierului lor”. A fost un memento pentru tinerii ei elevi că au putere asupra gândurilor lor și, prin urmare, puteau să controleze ceea ce fac. Îmi aduc aminte mie însămi „să fiu șeful creierului meu” când mă găsesc rătăcind spre lucruri care contează mai puțin.", "Recent, un elev de liceu mi-a spus că a devenit popular printre unii tineri din Biserică să desconsidere poruncile având un plan stabilit de a se pocăi mai târziu. „Este un fel de insignă de onoare”, mi s-a spus. Cu siguranță, Domnul va continua să-i ierte pe cei care se pocăiesc cu umilință, „cu intenții adevărate”. Dar ispășirea plină de milă a Salvatorului nu trebuie folosită niciodată într-un mod atât de batjocoritor. Știm pilda oii rătăcite. Desigur, un păstor le va lăsa pe celelalte 99 de oi pentru a o găsi pe cea care s-a rătăcit. Dar vă puteți imagina ce bucurie Îi aduc Păstorului cel Bun cei care aleg să fie cele 99? Cei care stau împreună și se ajută unii pe alții să trăiască potrivit legămintelor lor? Vă puteți imagina cum ar fi lumea, sau școala dumneavoastră, sau locul dumneavoastră de munca, sau căminul dumneavoastră dacă faptul de a fi supus ar fi un lucru popular? Scopul nu este să facem totul în viață perfect – ci să găsim bucurie în timp ce facem tot ce putem pentru a trăi potrivit legămintelor pe care le-am făcut cu Domnul.", "În timp ce lumea exprimă mai multă îndoială cu privire la Dumnezeu și confuzia și presiunile cresc, acesta este momentul în care trebuie să stăm cât mai aproape de profet. Pentru că el este purtătorul de cuvânt al Domnului, putem avea încredere că ceea ce ne îndeamnă, ne sfătuiește și ne roagă să facem sunt lucruri care contează cel mai mult.", "Deși este posibil să nu fie ușor, există mereu o cale să facem ceea ce este drept. În timp ce vorbea cu un grup de prieteni de la școală, inima unei tinere fete a fost descurajată când conversația s-a îndreptat spre criticarea standardelor Bisericii. Ea și-a dat seama că nu putea să tacă – trebuia să facă ceva. Cu respect, ea a vorbit despre dragostea Tatălui Ceresc și despre modul în care poruncile pe care El le-a stabilit sunt pentru a-i binecuvânta și proteja pe copiii Săi. Ar fi fost mult mai ușor pentru ea să nu facă nimic. Dar ce a contat cel mai mult? Să facă parte din mulțime? Sau să fie un exemplu în calitate de martoră a lui Dumnezeu „în toate timpurile și în toate lucrurile și în toate locurile”?", "Pentru ca Biserica restaurată a lui Isus Hristos să iasă din obscuritate, noi trebuie să ieșim din obscuritate. În calitate de femei care țin legăminte, noi trebuie să facem să strălucească lumina noastră a Evangheliei în întreaga lume acționând și fiind un exemplu. Facem acest lucru împreună ca fiice ale lui Dumnezeu – o forță alcătuită din 8,2 milioane de femei cu vârste începând de la 11 ani, a căror lucrare este exact aceeași. Noi îl adunăm pe Israel pe măsură ce ne implicăm în lucrarea de salvare și exaltare: străduindu-ne să trăim potrivit Evangheliei lui Isus Hristos, îngrijindu-ne de cei aflați la nevoie, invitându-i pe toți să primească Evanghelia și unind familiile pentru eternitate. Evanghelia lui Isus Hristos este o Evanghelie a acțiunii și o Evanghelie a bucuriei! Să nu subestimăm capacitatea noastră de a face acele lucruri care contează cel mai mult. Moștenirea noastră divină ne oferă curajul și încrederea de a face și a fi tot ceea ce Tatăl nostru Ceresc iubitor știe că putem fi.", "Tema tinerilor pentru acest an este din Proverbele 3:5-6:", "„Încrede-te în Domnul din toată inima ta, și nu te bizui pe înțelepciunea ta!", "Recunoaște-L în toate căile tale, și El îți va netezi cărările”.", "O componentă cheie a faptului de a ne încrede în Domnul este să mergem înainte crezând că El ne va îndruma chiar și atunci când nu avem toate răspunsurile.", "Dragi surori, nu înghețata contează. Și nu este este vorba despre a face mai mult. Ci despre a face ce contează. Trebuie să punem în practică doctrina lui Hristos în viața noastră pe măsură ce ne străduim să devenim mai asemănătoare Lui.", "Cu cât facem mai mult pentru a rămâne fermi pe cărarea legămintelor, cu atât mai mult va crește credința noastră în Isus Hristos. Cu cât credința noastră crește mai mult, cu atât vom dori mai mult să ne pocăim. Și, cu cât ne pocăim mai mult, cu atât ne vom întări relația de legământ cu Dumnezeu. Acea relație de legământ ne atrage către templu, deoarece ținerea legămintelor din templu este modul în care îndurăm până la sfârșit.", "Pe măsură ce Îl punem pe Isus Hristos în centrul vieții noastre, vom fi îndrumați să facem ceea ce contează cel mai mult. Și vom fi binecuvântați cu tărie spirituală, mulțumire și cu bucurie! În numele lui Isus Hristos, amin."]}, {"name": "Prezentare video – „Dumneavoastră sunteți femeile despre care dânsul a vorbit”", "verses": ["În anul 1979, președintele Spencer W. Kimball era în spital și a rugat-o pe soția sa, Camilla, să citească cuvântarea sa în cadrul unei adunări generale a femeilor.", "Sora Camilla Kimball: „O mare parte din creșterea care va avea loc în Biserică în ultimele zile se va datora faptului că multe dintre femeile bune din lume (care, deseori, sunt profund spirituale) vor fi atrase către Biserică în număr mare. Aceasta se va întâmpla în măsura în care femeile din Biserică vor reflecta neprihănirea, își vor face auzit glasul și în măsura în care vor fi privite ca fiind diferite și aparte – în sensuri bune – față de restul femeilor.”", "Președintele Russell M. Nelson: „Dumneavoastră sunteți partenerele noastre de nădejde în această ultimă dispensație. Ziua pe care președintele Kimball a prevăzut-o este astăzi. Dumneavoastră sunteți femeile despre care dânsul a vorbit! Virtutea, lumina, dragostea, cunoașterea, curajul, caracterul, credința și neprihănirea din viața dumneavoastră vor atrage femei bune din lume, împreună cu familiile lor, către Biserică, într-un număr mai mare ca oricând!", "Noi avem nevoie de puterea, convertirea, convingerea, abilitatea de a conduce, înțelepciunea și glasurile dumneavoastră. Împărăția lui Dumnezeu nu este și nu poate fi completă fără femeile care fac și țin legăminte sacre, femei care pot vorbi cu puterea și autoritatea lui Dumnezeu!", "Indiferent de chemarea dumneavoastră sau circumstanțele în care vă aflați, avem nevoie de gândurile, înțelegerea și inspirația dumneavoastră. Avem nevoie să vorbiți cu încredere în cadrul consiliilor la nivel de episcopie și țăruș. Avem nevoie ca dumneavoastră, fiecare soră căsătorită, să vorbiți ca «partener deplin» și, în unitate cu soțul dumneavoastră, să conduceți familia. Căsătorite sau nu, dumneavoastră aveți aptitudini aparte și o intuiție specială pe care le-ați primit ca daruri de la Dumnezeu. Noi, frații, nu putem să înlocuim influența dumneavoastră unică.", "Știm că actul culminant al creației a fost crearea femeii! Avem nevoie de tăria dumneavoastră!", "Vă mulțumesc și vă binecuvântez să puteți să vă atingeți întregul potențial, să vă împliniți scopul creării în timp ce pășim împreună în această lucrare sacră. Împreună, vom ajuta la pregătirea lumii pentru cea de-a Doua Venire a Domnului.”"]}, {"name": "Legămintele făcute cu Dumnezeu ne întăresc, ne protejează și ne pregătesc pentru gloria eternă", "verses": ["Surori, ce bucurie să fim împreună într-o adunare a surorilor din întreaga lume! În calitate de femei care fac legăminte cu Dumnezeu și le țin, noi împărtășim legături spirituale care ne ajută să facem față încercărilor zilelor noastre și să ne pregătim pentru a Doua Venire a lui Isus Hristos. Iar ținerea acelor legăminte ne permite să fim femei cu influență, care îi pot aduce pe alții la Salvator.", "Cei care au fost botezați au făcut legământ, în acea zi de neuitat, să ia numele lui Isus Hristos asupra lor, să-și amintească totdeauna de El, să țină poruncile Sale și să-I slujească până la sfârșit. Când facem aceste lucruri, Tatăl Ceresc promite să ne ierte păcatele și să ne dea însoțirea Duhului Sfânt. Cu aceste binecuvântări începem să pășim pe cărarea care, dacă vom continua să înaintăm și să îndurăm până la sfârșit, ne va permite să trăim alături de El și de Fiul Său, în împărăția celestială. Fiecare persoană botezată are promisiunea acestor privilegii dacă ține legământul pe care l-a făcut în acea zi specială.", "Cei care fac și alte legăminte în templu primesc promisiuni puternice, condiționate de credința personală. Noi promitem solemn să ne supunem poruncilor lui Dumnezeu, să trăim potrivit Evangheliei lui Isus Hristos, să fim puri din punct de vedere moral și să dedicăm Domnului timpul și talentele noastre. În schimb, Dumnezeu promite binecuvântări în această viață și ocazia de a ne întoarce la El. În acest proces, ni se oferă sau suntem înzestrați cu puterea de a discerne între adevăr și eroare, între bine și rău, în mulțimea de glasuri care aduc confuzie și negativism și care ne bombardează din toate părțile. Ce dar puternic!", "Ca pregătire pentru prima mea călătorie la templu, mama mea și surorile cu experiență de la Societatea de Alinare m-au ajutat să aleg obiectele de care aveam nevoie, inclusiv frumoasele haine de ceremonie. Dar cea mai importantă pregătire a avut loc chiar înainte de a ști ce să port. După ce m-a intervievat pentru a stabili dacă eram demnă, episcopul meu mi-a explicat legămintele pe care aveam să le fac. Explicația sa atentă mi-a oferit ocazia de a mă gândi la acele legăminte și de a fi pregătită să le fac.", "Când a sosit ziua, am participat având un sentiment de recunoștință și pace. Deși nu am înțeles întreaga semnificație a legămintelor pe care le-am făcut, am știut că eram legată de Dumnezeu prin acele legăminte și, dacă le țineam, mi s-au promis binecuvântări, pe care cu greu le puteam înțelege. De la acea primă experiență, am fost continuu asigurată că ținerea legămintelor pe care le facem cu Dumnezeu ne permite să ne bizuim pe puterea Salvatorului, care ne întărește în încercările noastre inevitabile, ne oferă protecție împotriva influenței dușmanului și ne pregătește pentru gloria eternă.", "Experiențele vieții pot fi de la cele amuzante la cele care sfâșie inima, de la cele cumplite la cele glorioase. Fiecare experiență ne ajută să înțelegem mai multe despre dragostea atotcuprinzătoare a Tatălui nostru și capacitatea noastră de a ne schimba prin darul harului Salvatorului. Ținerea legămintelor pe care le facem permite puterii Salvatorului să ne curețe pe măsură ce învățăm prin experiențe – fie că sunt judecăți greșite minore, ori eșecuri majore. Mântuitorul nostru este acolo să ne prindă când cădem, dacă noi ne întoarcem către el.", "Ați stat vreodată pe o stâncă înaltă, cu degetele de la picioare pe marginea ei și cu spatele spre abisul de dedesubt? Când cobori în rapel, chiar dacă știi că ești legat în siguranță de un sistem de coarde puternice și echipament care te poate duce spre locul în care vei fi în siguranță, să stai pe marginea stâncii, este, totuși, o experiență care îți face inima să bată cu putere. Pășirea cu spatele de pe stâncă și balansarea în aer implică încredere într-o ancoră, care a fost bine prinsă de un obiect de neclintit. Este nevoie de încredere în persoana care va întinde coarda în timp ce cobori. Și, deși echipamentul îți oferă posibilitatea să controlezi, într-o anumită măsură, ritmul coborârii, trebuie să ai încredere că partenerul tău nu-ți va permite să cazi.", "Îmi amintesc clar coborârea în rapel cu un grup de tinere fete. Eram prima din grup care avea să coboare. Când am pășit cu spatele de pe stâncă, am început brusc să cad fără control. Din fericire, coarda s-a oprit cu o smucitură și coborârea mea prea rapidă a fost oprită. În timp ce atârnam la jumătatea versantului colțuros al stâncii, m-am rugat cu ardoare pentru oricine sau orice mă ținea să nu cad pe pietrele de dedesubt.", "Mai târziu, am aflat că pitonul de ancorare nu fusese fixat bine și, de îndată ce am pășit în gol, cel care mă susținea a fost trântit pe spate și tras către marginea stâncii. Cumva, el și-a proptit picioarele în niște pietre. Fixat în acea poziție, a putut cu dificultate, mână după mână, să mă coboare cu acea coardă. Deși nu-l puteam vedea, știam că lucra cu toată puterea sa pentru a mă salva. Un alt prieten se afla la baza stâncii, pregătit să mă prindă dacă acea coardă ceda. Când am ajuns aproape de el, mi-a prins hamul și m-a coborât până la pământ.", "Avându-L pe Isus Hristos ca ancoră și partener perfect, suntem asigurați de tăria Sa plină de dragoste în momente de încercare și, în cele din urmă, de eliberare prin El. Așa cum ne-a învățat președintele M. Russell Ballard: „Credința în Dumnezeu și în Fiul Său, Domnul Isus Hristos, este… ancora pe care trebuie s-o avem în viața noastră pentru a ne ține fermi în vremuri de turbulență socială și ticăloșie… Credința noastră… trebuie să fie concentrată asupra lui Isus Hristos, asupra vieții Sale și ispășirii Sale și asupra restaurării Evangheliei Sale”.", "Echipamentul spiritual care ne împiedică să fim sfărâmați de stâncile adversității sunt mărturiile noastre despre Isus Hristos și legămintele pe care le facem. Ne putem bizui pe aceste mijloace de susținere care ne îndrumă și duc spre siguranță. În calitate de partener de bunăvoie al nostru, Salvatorul nu va permite să cădem până acolo unde nu ne poate ajuta. Chiar și în momentele noastre de suferință și tristețe, El este acolo pentru a ne înălța și încuraja. Puterea Sa ne ajută, de asemenea, să ne revenim după impactul deseori devastator al alegerilor altora. Totuși, fiecare dintre noi trebuie să-și pună hamul și să se asigure că nodurile sunt bine legate. Trebuie să alegem să fim ancorați la Salvator, să fim legați de El prin legămintele noastre.", "Cum întărim noi această ancorare? Ne rugăm cu o inimă umilă, studiem scripturile și medităm asupra lor, luăm din împărtășanie în fiecare săptămână având un spirit de pocăință și pioșenie, ne străduim să ținem poruncile și urmăm sfatul profetului. Și, pe măsură ce ne îndeplinim sarcinile de zi cu zi în moduri „mai bune și mai sfinte”, ne legăm mai puternic de Salvator și, în același timp, îi ajutăm pe alții să vină la El.", "Cum arată acel mod „mai bun și mai sfânt”? Noi încercăm să trăim potrivit Evangheliei în toate interacțiunile noastre cu alții. Ne îngrijim de cei nevoiași slujind cu adevărat, exprimându-ne dragostea printr-o slujire simplă. Împărtășim vestea bună a Evangheliei celor care au nevoie de pace și tărie și „nu știu unde [s-o] găsească”. Lucrăm pentru a uni familiile pentru eternitate de ambele părți ale vălului. Și, în cazul celor care fac legăminte în casa Domnului, așa cum a explicat președintele Russell M. Nelson: „Fiecare membru adult va purta veșmântul sacru al preoției… [care] ne amintește… să pășim pe cărarea legămintelor în fiecare zi într-un mod mai bun și mai sfânt”. Aceste fapte nu sunt doar o plăcere ocazională, ci sunt esențiale pentru fericirea noastră zilnică – și pentru bucuria noastră eternă.", "Nu există nimic mai important pentru progresul nostru etern decât ținerea legămintelor pe care le-am făcut cu Dumnezeu. Când legămintele noastre din templu sunt în vigoare, ne putem încrede într-o reuniune plină de bucurie cu cei dragi aflați de cealaltă parte a vălului. Acel copil, părinte sau soț/soție care a părăsit deja viața muritoare speră din toată inima sa că veți fi fideli legămintelor care vă unesc pentru totdeauna. Dacă desconsiderăm sau tratăm cu ușurință legămintele pe care le-am făcut cu Dumnezeu, punem acele legături eterne în pericol. Acum este momentul să ne pocăim, să reparăm și să încercăm din nou.", "Fericirea este seacă dacă schimbăm binecuvântările bucuriei eterne cu confortul de moment. Oricare ar fi vârsta noastră, acesta este adevărul absolut: cheia fericirii de durată este să trăim potrivit Evangheliei lui Isus Hristos și să ținem legămintele pe care le-am făcut. Profetul nostru, președintele Nelson, a afirmat că „siguranța noastră supremă și singura noastră fericire trainică constau în faptul de a ne ține de bara de fier a Evangheliei restaurate a lui Isus Hristos, care este completă cu legămintele și rânduielile ei. Când facem acest lucru, putem naviga în siguranță pe ape agitate, deoarece avem acces la puterea lui Dumnezeu”.", "Multe dintre noi avem parte de ape agitate. În timp ce suntem lovite de valurile adversității și, uneori, suntem orbite de torente de lacrimi care ne năpădesc în aceste greutăți, poate că nu știm în ce direcție să vâslim barca vieții noastre. Poate chiar nu credem că avem tăria să ajungem la mal. Faptul de a vă aduce aminte cine sunteți – un copil preaiubit al lui Dumnezeu – de ce sunteți pe pământ și obiectivul dumneavoastră de a trăi alături de Dumnezeu și de cei dragi dumneavoastră vă poate face mai clară viziunea și vă poate îndrepta în direcția bună. Chiar și în mijlocul furtunii, există o lumină strălucitoare care ne arată calea. „Eu sunt lumina care strălucește în întuneric”, a declarat Isus. Suntem asigurați că suntem în siguranță când privim către lumina Sa și menținem integritatea legămintelor noastre.", "A fost un privilegiu să întâlnesc femei de toate vârstele, care trăiesc într-o mare diversitate de circumstanțe și care își țin legămintele. În fiecare zi, ele se uită către Domnul și profetul Său pentru a primi îndrumare și nu către popularele mijloace de informare. În pofida provocărilor lor individuale și a filosofiilor negative ale lumii care încearcă să le convingă să nu-și țină legămintele, ele sunt hotărâte să rămână pe cărarea legămintelor. Ele se bizuie pe promisiunea de a primi „tot ceea ce are Tatăl”. Și, oricare ar fi vârsta dumneavoastră, fiecare dintre dumneavoastră, femei care ați făcut legăminte cu Dumnezeu, aveți capacitatea de a ține sus lumina Domnului și de a-i conduce pe alții la El. Prin ținerea legămintelor pe care le-ați făcut, El vă va binecuvânta cu puterea preoției Sale și vă va da puterea să aveți o influență profundă asupra tuturor celor cu care interacționați. Așa cum a declarat președintele Nelson, dumneavoastră sunteți femeile care vor împlini profețiile care au fost rostite!", "Dragi surori, mai presus de orice, rămâneți pe cărarea legămintelor care duce la Isus Hristos! Am fost binecuvântate să venim pe pământ într-o perioadă în care templele sunt pretutindeni pe glob. Fiecare membru demn al Bisericii poate să facă legăminte în templu și să le țină. Tinere adulte, nu este nevoie să așteptați până la căsătorie sau misiune pentru a face acele legăminte sacre. Ca tânără fată, vă puteți pregăti să primiți protecția și tăria pe care le oferă legămintele din templu imediat după împlinirea vârstei de 18 ani, când sunteți pregătite și simțiți dorința de a cinsti acele legăminte din templu. Dumneavoastră, cele care ați primit deja binecuvântările din templu, nu lăsați ca detractorii sau distragerile să vă îndepărteze de adevărurile eterne. Studiați și solicitați surse de încredere pentru a dobândi o mai mare înțelegere privind semnificația sacră a legămintelor pe care le-ați făcut. Mergeți la templu cât de des puteți și ascultați Spiritul. Veți simți asigurarea dulce că vă aflați pe cărarea Domnului. Veți găsi curajul de a continua și de a-i aduce și pe alții cu dumneavoastră.", "Depun mărturie că, pe măsură ce alegem să facem legăminte cu Tatăl Ceresc și să accesăm puterea Salvatorului pentru a le ține, vom fi binecuvântate în această viață cu mai multă fericire decât ne putem imagina acum și cu o viață eternă glorioasă care va veni. În numele lui Isus Hristos, amin."]}, {"name": "Natura noastră divină și destinul nostru etern", "verses": ["Dragi surori, vă mulțumim că sunteți aici. Sunt onorat să particip la această sesiune a femeilor din cadrul conferinței generale. Cu diferite ocazii, am fost, de asemenea, privilegiat să particip la clase ale Tinerelor Fete. Dar permiteți-mi să subliniez ceea ce este evident – nu sunt tânăr și nu sunt femeie! Cu toate acestea, am aflat că mă simt mai puțin nelalocul meu dacă pot recita crezul Tinerelor Fete alături de tinerele fete. Doctrina profundă predată în crezul Tinerelor Fete este importantă pentru tinerele fete, dar este valabilă pentru toți, inclusiv pentru aceia dintre noi care nu suntem tinere fete.", "Crezul Tinerelor Fete începe astfel: „Sunt o fiică preaiubită a unor Părinți Cerești și am o natură divină și un destin etern”. Această declarație cuprinde patru adevăruri importante. Primul, sunteți o fiică preaiubită. Nimic din ce faceți – sau nu faceți – nu poate schimba aceasta. Dumnezeu vă iubește pentru că sunteți fiica Sa de spirit. Uneori, este posibil să nu simțim dragostea Sa, dar ea este întotdeauna acolo. Dragostea lui Dumnezeu este perfectă. Capacitatea noastră de a simți acea dragoste nu este.", "Spiritul are un rol esențial în comunicarea dragostei lui Dumnezeu către noi. Cu toate acestea, influența Duhului Sfânt poate fi estompată „de emoții puternice, cum ar fi mânie, ură… [sau] teamă… ca și cum ai încerca să savurezi aroma delicată a strugurelui în timp ce mănânci un ardei jalapeño… [O aromă] o acoperă complet pe cealaltă”. Tot așa, comportamentele care ne îndepărtează de Duhul Sfânt, inclusiv păcatul, fac să fie dificil să percepem dragostea lui Dumnezeu pentru noi.", "În mod asemănător, perceperea de către noi a dragostei lui Dumnezeu poate fi diminuată de circumstanțe pline de încercări sau de boli fizice sau mintale, printre alte lucruri. În toate aceste cazuri, sfatul conducătorilor de încredere sau al specialiștilor poate fi, deseori, de folos. Noi putem, de asemenea, să încercăm să ne îmbunătățim receptivitatea față de dragostea lui Dumnezeu adresându-ne întrebarea: „Este dragostea mea față de Dumnezeu constantă sau Îl iubesc când am zile bune, dar nu atât de mult când am zile rele?”.", "Al doilea adevăr este că avem Părinți Cerești, un Tată și o Mamă. Doctrina despre o Mamă Cerească este primită prin revelație și este un crez distinctiv al sfinților din zilele din urmă. Președintele Dallin H. Oaks a explicat importanța acestui adevăr: „Teologia noastră începe cu Părinții Cerești. Cea mai înaltă aspirație a noastră este să fim ca Ei”.", "Foarte puțin a fost revelat despre Mama din Cer, dar ceea ce știm este rezumat în Eseuri despre subiecte din Evanghelie, care se găsesc în aplicația noastră Biblioteca Evangheliei. Odată ce ați citit ce este acolo, veți ști tot ce știu și eu despre acest subiect. Aș fi vrut să știu mai mult. Este posibil ca și dumneavoastră să mai aveți întrebări și să doriți să aflați mai multe răspunsuri. A căuta mai multă înțelegere este o parte importantă a dezvoltării noastre spirituale, dar, vă rog, fiți prudenți. Rațiunea nu poate înlocui revelația.", "Speculația nu va duce la mai multă cunoaștere spirituală, dar ne poate duce la înșelăciune sau ne poate distrage atenția de la ceea ce a fost revelat. De exemplu, Salvatorul i-a învățat pe ucenicii Săi: „Voi trebuie întotdeauna să vă rugați la Tatăl în Numele Meu”. Noi urmăm acest tipar și Îl preaslăvim pe Tatăl nostru Ceresc, în numele lui Isus Hristos și nu ne rugăm Mamei Cerești.", "Încă de când Dumnezeu a desemnat profeți, ei au fost autorizați să vorbească în numele Său. Dar ei nu rostesc principii doctrinare născocite „din capul [lor]” sau nu ne învață ce nu a fost revelat. Gândiți-vă la cuvintele profetului Balaam din Vechiul Testament, căruia i s-a oferit mită pentru a-i blestema pe israeliți spre beneficiul Moabului. Balaam, a spus: „Să-mi dea [împăratul Moabului] chiar și casa lui plină de argint și de aur, și tot n-aș putea să fac niciun lucru, fie mic fie mare, împotriva poruncii Domnului, Dumnezeului meu”. Profeții din zilele din urmă sunt supuși unor restricții asemănătoare. Faptul de a cere revelație de la Dumnezeu este atât arogant, cât și neproductiv. În schimb, noi așteptăm ca Domnul, la timpul ales de El, să ne dezvăluie adevărurile Sale prin mijloacele pe care El le-a stabilit.", "Al treilea adevăr care se află în paragraful de deschidere al crezului Tinerelor Fete este că noi avem „o natură divină”. Aceasta este o trăsătură intrinsecă a noastră. Este una ce ține de „genetica” spirituală, moștenită de la Părinții noștri Cerești și nu necesită efort din partea noastră. Este identitatea noastră cea mai importantă, indiferent cum altfel alegem să ne identificăm. Înțelegerea acestui adevăr profund este importantă pentru toată lumea, dar mai ales pentru persoanele care aparțin grupurilor care au fost marginalizate, oprimate sau subjugate pe parcursul istoriei. Aduceți-vă aminte că identitatea dumneavoastră cea mai importantă este cea care ține de natura divină de copil al lui Dumnezeu.", "Al patrulea adevăr este că avem „un destin etern”. Un astfel de destin nu ne va fi impus. După moarte, vom primi ce merităm și „[ne vom bucura doar] de ceea ce [suntem] doritori să [primim]”. Să înțelegem că destinul nostru etern depinde de alegerile noastre. Aceasta necesită ca noi să facem și să ținem legăminte sacre. Această cărare a legămintelor este calea pe care venim la Hristos și se bazează pe adevărul absolut și pe legea eternă, neschimbătoare. Nu ne putem crea propria cărare și să așteptăm rezultatele promise de Dumnezeu. A aștepta binecuvântările Sale în timp ce nu urmăm legile eterne pe care se bazează acestea înseamnă că ne inducem singuri în eroare, ca și cum am crede că putem atinge un aragaz fierbinte și să „hotărâm” să nu ne ardem.", "Probabil știți că am tratat pacienți cu insuficiență cardiacă. Cele mai bune rezultate ale lor erau obținute urmând planurile de tratament consacrate, bazate pe dovezi. Deși știau aceasta, unii pacienți au încercat să negocieze un plan diferit de tratament. Ei au spus: „Nu doresc să iau atât de multe medicamente” sau „Nu doresc să trec prin atât de multe analize de verificare”. Desigur, pacienții erau liberi să ia propriile hotărâri, dar dacă deviau de la planurile de tratament optime, rezultatele lor aveau de suferit. Pacienții cu insuficiență cardiacă nu pot alege un plan de tratament inferior și, apoi, să-l învinuiască pe cardiolog pentru rezultate inferioare.", "Același lucru este valabil și pentru noi. Calea recomandată de Tatăl Ceresc duce la cele mai bune rezultate eterne. Noi suntem liberi să alegem, dar nu putem alege consecințele faptului de a nu urma calea revelată. Domnul a spus: „Ceea ce încalcă legea și nu se supune legii, ci caută să facă propria lege… nu poate fi sfințit prin lege, nici prin îndurare, nici prin justiție, nici prin judecată”. Nu putem devia de la calea Tatălui Ceresc și, apoi, să-L învinuim pe El pentru rezultatele inferioare.", "Al doilea paragraf din crezul Tinerelor Fete spune: „În calitate de ucenică a lui Isus Hristos, mă străduiesc să devin ca El. Caut să primesc revelație personală și acționez potrivit acesteia și le slujesc altora în numele Său sfânt”. Putem dezvolta o mărturie despre Isus Hristos dacă acționăm cu credință. Putem cere darul spiritual de „[a ști] că Isus Hristos este Fiul lui Dumnezeu și că El a fost răstignit pentru păcatele lumii”. Sau putem primi darul de a crede în cuvintele celor care știu, până când vom ști noi înșine. Putem urma învățăturile Salvatorului și putem să-i ajutăm pe alții să vină la El. În acest mod, ne alăturăm Lui în lucrarea Sa.", "Crezul Tinerelor Fete continuă: „Voi fi o martoră a lui Dumnezeu în toate timpurile și în toate lucrurile și în toate locurile”. Este nevoie ca toți membrii Bisericii să fie martori ai lui Dumnezeu, chiar dacă apostolii și Cei Șaptezeci sunt însărcinați să fie martori speciali ai numelui lui Hristos. Imaginați-vă un meci de fotbal în care doar portarul apără poarta. Fără ajutorul celorlalți jucători ai echipei, portarul nu va putea să apere poarta în mod corespunzător și echipa va pierde întotdeauna. Tot așa, este nevoie de toți în echipa Domnului.", "Paragraful final din crezul Tinerelor Fete începe astfel: „Pe măsură ce mă străduiesc să fiu demnă de exaltare, prețuiesc darul pocăinței și caut să progresez în fiecare zi”. Datorită sacrificiului ispășitor al Salvatorului, putem să ne pocăim, să învățăm din greșelile noastre și să nu fim condamnați din cauza lor. Președintele Russell M. Nelson ne-a învățat: „Prea mulți oameni consideră pocăința ca fiind o pedeapsă… Însă acest sentiment de pedepsire vine de la Satana. El încearcă să ne oprească să ne întoarcem către Isus Hristos, care stă cu brațele deschise sperând și dorind să ne vindece, să ne ierte, să ne curețe, să ne întărească, să ne purifice și să ne sfințească”.", "Când ne pocăim în mod sincer, nu rămâne nicio cicatrice spirituală, indiferent ce am făcut, cât de grav a fost sau de câte ori am repetat acel lucru. Ori de câte ori ne pocăim și căutăm iertare cu intenție adevărată, putem fi iertați. Ce dar remarcabil din partea Salvatorului nostru, Isus Hristos! Duhul Sfânt ne poate confirma că am fost iertați. Pe măsură ce simțim bucurie și pace, vina este ștearsă și nu mai suntem chinuiți de păcatul nostru.", "Totuși, chiar și după ce ne-am pocăit în mod sincer, ne putem împiedica. Dacă ne împiedicăm nu înseamnă că pocăința a fost neadecvată, ci poate arăta, pur și simplu, slăbiciunea umană. Ce alinare ne aduce faptul de a ști că „Domnul vede slăbiciunea diferit de modul în care vede răzvrătirea”. Nu trebuie să ne îndoim de capacitatea Salvatorului de a ne ajuta în privința slăbiciunilor noastre, deoarece „când Domnul vorbește despre slăbiciune, o face mereu cu milă”.", "Crezul Tinerelor Fete se încheie astfel: „Cu credință, îmi voi întări căminul și familia, voi face și voi ține legăminte sacre și voi primi rânduielile și binecuvântările templului sfânt”. Întărirea căminului și a familiei poate însemna făurirea primei zale dintr-un lanț de credință, continuarea unei moșteniri de credință sau restaurarea acesteia. Indiferent care este cazul, tăria vine prin credința în Isus Hristos și prin facerea de legăminte sacre.", "În templu, noi învățăm cine suntem și unde am fost. Filosoful roman Cicero a spus: „Dacă ești ignorant cu privire la ce s-a întâmplat înainte să te fi născut, înseamnă că trebuie să trăiești pentru totdeauna ca un copil”. El se referea, desigur, la istoria seculară, dar observația sa perspicace poate fi extinsă. Noi trăim ca niște copii toată viața dacă suntem ignoranți în ceea ce privește perspectiva eternă pe care o dobândim în templu. Acolo, noi progresăm în Domnul, primim „o plenitudine a Duhului Sfânt” și devenim mai devotați în calitate de ucenici ai Salvatorului. Pe măsură ce ne ținem legămintele, noi primim puterea lui Dumnezeu în viața noastră.", "Vă invit să vă concentrați viața asupra lui Isus Hristos și să vă aduceți aminte de adevărurile fundamentale cuprinse în crezul Tinerelor Fete. Dacă doriți acest lucru, Duhul Sfânt vă va îndruma. Tatăl nostru Ceresc dorește ca dumneavoastră să deveniți moștenitoarele Sale și să primiți tot ce are El. El nu vă poate oferi mai mult. El nu vă poate promite mai mult. El vă iubește mai mult decât știți și dorește să fiți fericite în această viață și în viața care va veni. În numele lui Isus Hristos, amin."]}, {"name": "Relația noastră cu Dumnezeu", "verses": ["Asemenea lui Iov din Vechiul Testament, într-o perioadă de suferință, unii ar putea simți că Dumnezeu i-a abandonat. Pentru că noi știm că Dumnezeu are puterea de a preveni sau înlătura orice suferință, putem fi, probabil, ispitiți să ne plângem dacă El nu face acest lucru, întrebând: „Dacă Dumnezeu nu oferă ajutorul pe care mă rog să-l primesc, cum pot să am credință în El?”. La un moment dat, în timpul încercărilor sale intense, neprihănitul Iov a spus:", "„Atunci să știți că Dumnezeu mă urmărește, și mă învelește în lațul Lui.", "Iată, țip de silnicie, și nimeni nu răspunde; cer dreptate, și dreptate nu este”.", "În răspunsul Său către Iov, Dumnezeu spune: „Vrei să… Mă osândești, ca să-ți scoți dreptatea?”. Sau, cu alte cuvinte: „Mă vei pune și pe Mine în greșeală? Mă vei osândi ca să-ți scoți dreptatea?”. Iehova îi amintește cu asprime lui Iov despre omnipotența și omnisciența Sa, iar Iov, cu cea mai profundă umilință, recunoaște că nu posedă nimic care să se apropie de cunoașterea, puterea și neprihănirea lui Dumnezeu și nu poate să-L judece pe Cel Atotputernic:", "„Știu că Tu poți totul”, a spus el, „și că nimic nu poate sta împotriva gândurilor Tale…", "Am vorbit, fără să le înțeleg, de minuni care sunt mai pe sus de mine și pe care nu le pricep…", "De aceea mi-e scârbă de mine și mă pocăiesc în țărână și cenușă”.", "În cele din urmă, Iov a avut privilegiul de a-L vedea pe Domnul și „în cei din urmă ani ai săi, Iov a primit de la Domnul mai multe binecuvântări decât primise în cei dintâi”.", "Este într-adevăr o nesăbuință din partea noastră, cu miopia noastră din viața muritoare, să presupunem că Îl judecăm pe Dumnezeu, să gândim, de exemplu: „Nu sunt fericit, deci înseamnă că Dumnezeu face ceva greșit”. Nouă, copiilor Săi muritori dintr-o lume decăzută, care cunosc atât de puține lucruri din trecut, prezent și viitor, El ne declară: „Toate lucrurile sunt prezente înaintea Mea, pentru că Eu le cunosc pe toate”. Iacov ne avertizează cu înțelepciune: „Nu căutați să-L sfătuiți pe Domnul, ci luați sfat din mâna Sa. Căci iată, voi înșivă știți că El sfătuiește în înțelepciune și în dreptate și în mare milă peste toate lucrările Sale”.", "Unii înțeleg greșit promisiunile lui Dumnezeu ca însemnând că supunerea față de El are rezultate concrete într-un interval de timp fix. Ei ar putea gândi: „Dacă slujesc cu sârguință în misiune cu timp deplin, Dumnezeu mă va binecuvânta cu o căsnicie fericită și copii” sau „Dacă mă abțin de la a învăța pentru școală în ziua de sabat, Dumnezeu mă va binecuvânta cu note bune” sau „Dacă plătesc zeciuiala, Dumnezeu mă va binecuvânta cu locul de muncă pe care l-am dorit”. Dacă viața nu decurge exact în acest fel sau conform unui orar sperat, ei se pot simți trădați de Dumnezeu. Dar lucrurile nu sunt atât de mecanice în sfera divină. Nu trebuie să ne gândim la planul lui Dumnezeu ca la un automat cosmic în care noi i) alegem o binecuvântare pe care ne-o dorim, ii) introducem suma de fapte bune necesară și iii) comanda este livrată imediat.", "Dumnezeu Își va onora, cu siguranță, legămintele și promisiunile făcute fiecăruia dintre noi. Nu trebuie să ne facem griji în legătură cu aceasta. Puterea ispășitoare a lui Isus Hristos – care a coborât sub toate lucrurile și, apoi, S-a înălțat la cer și care deține toată puterea în cer și pe pământ – asigură faptul că Dumnezeu poate și Își va îndeplini promisiunile. Este esențial ca noi să onorăm legile Sale și să ne supunem lor, dar nu fiecare binecuvântare care are la bază supunerea față de lege este modelată, concepută și programată în funcție de așteptările noastre. Noi facem tot ce putem, dar trebuie să-I lăsăm Lui gestionarea binecuvântărilor, atât temporale, cât și spirituale.", "Președintele Brigham Young a explicat că credința sa nu a fost clădită pe anumite rezultate sau binecuvântări, ci pe mărturia sa despre Isus Hristos și pe relația sa cu El. El a spus: „Credința mea nu se bizuie pe lucrarea Domnului pentru insulele mării, pe faptul că aduce oamenii aici… nici pe binele pe care El îl revarsă asupra acestor oameni sau asupra acelor oameni, nici pe faptul că noi suntem binecuvântați sau nu suntem binecuvântați, ci credința mea se bizuie pe Domnul Isus Hristos și cunoașterea pe care eu am primit-o de la El”.", "Pocăința și supunerea noastră, slujirea și sacrificiile noastre sunt cele care contează. Dorim să ne numărăm printre cei descriși de Eter ca „întotdeauna abundând în fapte bune”. Dar aceasta nu se întâmplă atât de mult datorită unui fel de evidență ținută în cărțile celestiale cu relatări. Aceste lucruri contează pentru că ele ne implică în lucrarea lui Dumnezeu și reprezintă mijloacele prin care noi colaborăm cu El în transformarea noastră de la omul firesc la sfânt. Ceea ce Tatăl nostru Ceresc ne oferă este pe El Însuși, o relație trainică și strânsă cu El prin harul și mijlocirea Fiului Său, Isus Hristos, Mântuitorul nostru.", "Suntem copiii lui Dumnezeu, puși deoparte pentru nemurire și viață eternă. Destinul nostru este să fim moștenitorii Săi, „împreună moștenitori cu Hristos”. Tatăl nostru este dornic să ne îndrume pe fiecare dintre noi de-a lungul cărării legămintelor Sale, cu pași potriviți nevoilor noastre individuale și croiți conform planului Său pentru fericirea noastră supremă alături de El. Ne putem aștepta la o încredere și o credință crescânde în Tatăl și în Fiul, un sentiment tot mai puternic al dragostei Lor și alinarea și îndrumarea constante ale Spiritului Sfânt.", "Chiar și așa, această cărare nu poate fi ușoară pentru niciunul dintre noi. Este nevoie de prea multă muncă de desăvârșire pentru ca aceasta să fie ușoară. Isus a spus:", "„Eu sunt adevărata viță, și Tatăl Meu este vierul.", "Pe orice mlădiță, care este în Mine și n-aduce roadă, [Tatăl] o taie; și pe orice mlădiță care aduce roadă, o curățește, ca să aducă și mai multă roadă”.", "Procesul de curățare și purificare sub îndrumarea lui Dumnezeu, va fi, uneori, în mod necesar, chinuitor și dureros. Reamintind cuvintele lui Pavel, suntem „împreună moștenitori cu Hristos, dacă suferim cu adevărat împreună cu El, ca să fim și proslăviți împreună cu El”.", "Așadar, în mijlocul focului acestui topitor, în loc să vă mâniați pe Dumnezeu, apropiați-vă de Dumnezeu. Chemați-L pe Tatăl în numele Fiului. Umblați cu Ei prin Spirit, zi de zi. Permiteți-Le ca, în timp, să-Și arate fidelitatea față de dumneavoastră. Ajungeți să-I cunoașteți cu adevărat și să vă cunoașteți cu adevărat pe dumneavoastră înșivă. Să-L lăsăm pe Dumnezeu să aibă întâietate în viața noastră. Salvatorul ne asigură:", "„Ascultați la Cel care este avocat la Tatăl, care pledează cauza voastră înaintea Lui –", "Spunând: Tată, iată suferințele și moartea Celui care nu a păcătuit, de care Tu ești foarte mulțumit; iată sângele Fiului Tău care a fost vărsat, sângele Celui pe care Tu L-ai dat pentru ca Tu Însuți să fii slăvit;", "De aceea, Tată, cruță-i pe acești frați ai Mei [și pe aceste surori ale mele] care cred în numele Meu, ca să poată veni la Mine și să aibă viață nepieritoare”.", "Să ne gândim la unele exemple de bărbați credincioși și femei credincioase, care s-au încrezut în Dumnezeu, convinși că binecuvântările Sale promise vor fi asupra lor în viață sau în moarte. Credința lor s-a bizuit nu pe ce a făcut sau nu Dumnezeu în anumite circumstanțe sau momente, ci pe cunoașterea că El este Tatăl lor binevoitor și că Isus Hristos este Mântuitorul lor fidel.", "Când Avraam era pe cale de a fi jertfit de preotul egiptean al lui Elkenah, el L-a implorat pe Dumnezeu să-l salveze și Dumnezeu a făcut-o. Avraam a trăit pentru a deveni tatăl celor credincioși, prin a cărui seminție toate familiile de pe pământ aveau să fie binecuvântate. Mai devreme, pe același altar, același preot al lui Elkenah a oferit trei fecioare care „datorită virtuții lor… nu au îngenuncheat pentru a preaslăvi zei din lemn sau din piatră”. Ele au murit acolo ca martire.", "Iosif din vechime, vândut ca rob în tinerețea sa de propriii săi frați, în suferința sa s-a întors către Dumnezeu. Treptat, el a devenit important în casa stăpânului său din Egipt, dar, apoi, progresul său a fost total zădărnicit din cauza acuzațiilor false ale soției lui Potifar. Iosif ar fi putut gândi: „Deci, închisoarea este ceea ce primesc pentru că am ținut legea castității”. Dar el a continuat să privească spre Dumnezeu și a prosperat chiar și în închisoare. Iosif a avut parte de o altă dezamăgire zdrobitoare când prizonierul cu care se împrietenise, în pofida promisiunii făcute lui Iosif, a uitat cu totul de el după ce a fost repus în funcția pe care o avusese la curtea faraonului. În cele din urmă, după cum știți, Domnul a intervenit pentru a-l pune pe Iosif în cea mai înaltă poziție de încredere și putere, după cea a faraonului, permițându-i lui Iosif să salveze casa lui Israel. Cu siguranță, Iosif ar putea confirma „că toate lucrurile lucrează împreună spre binele celor ce iubesc pe Dumnezeu”.", "Abinadi a fost hotărât să-și îndeplinească însărcinarea divină. „Îmi sfârșesc mesajul”, a spus el, „și după aceea nu are nicio importanță [ce mi se va întâmpla], dacă va fi să fiu salvat”. El nu a fost cruțat de moartea ca martir, dar, cu siguranță, el a fost salvat în împărăția lui Dumnezeu, iar convertitul său prețios, Alma, a schimbat cursul istoriei nefite de dinainte de venirea lui Hristos.", "Alma și Amulec au fost eliberați din închisoarea din Amoniha ca răspuns la rugămintea lor și persecutorii lor au fost uciși. Cu toate acestea, mai devreme, aceiași persecutori aruncaseră femei credincioase și pe copii lor într-un foc mistuitor. Alma, plin de suferință, fiind martor la scena îngrozitoare, a fost constrâns de Spirit să nu exercite puterea lui Dumnezeu pentru a-i „[salva] pe ei din flăcări”, pentru ca ei să poată fi primiți sus la Dumnezeu în slavă.", "Profetul Joseph Smith a suferit în închisoarea din Liberty, Missouri, fără a putea să-i ajute pe sfinți în timp ce erau jefuiți și alungați din casele lor în frigul crâncen al iernii. „O, Dumnezeule, unde ești Tu?”, a strigat Joseph. „Cât timp va fi oprită mâna Ta?” Răspunzând, Domnul a promis: „Adversitățile și suferințele tale vor fi numai pentru un scurt timp; și, după aceea, dacă înduri bine, Dumnezeu te va exalta în cer… Tu nu ești, încă, la fel ca Iov”.", "În cele din urmă, Joseph a putut declara împreună cu Iov: Chiar dacă Dumnezeu mă va ucide, tot mă voi încrede în El.", "Vârstnicul Brook P. Hales a relatat povestea surorii Patricia Parkinson, care s-a născut cu o vedere normală, dar care, până la vârsta de 11 ani, orbise.", "Vârstnicul Hales a spus: „O cunosc pe Pat de mulți ani și, recent, i-am spus că admir faptul că ea este întotdeauna optimistă și fericită. Ea a răspuns: «Ei bine, nu ai locuit în casă cu mine! Am momentele mele. Am avut crize grave de depresie și am plâns foarte mult». «Totuși», a mai spus ea, «de când am început să-mi pierd vederea, a fost ciudat, dar am știut că Tatăl Ceresc și Salvatorul erau alături de familia mea și de mine… Celor care mă întreabă dacă sunt supărată pentru că sunt oarbă, le răspund: „Pe cine să fiu supărată? Tatăl Ceresc este alături de mine în aceasta, eu nu sunt singură. El este alături de mine tot timpul»”.", "În definitiv, noi căutăm binecuvântarea unei relații apropiate și trainice cu Tatăl și Fiul. Ea schimbă cu totul situația și merită pe vecie prețul plătit. Noi vom depune mărturie alături de Pavel „că suferințele din [viața muritoare] de acum nu sunt vrednice să fie puse alături cu slava viitoare, care are să fie descoperită față de noi”. Depun mărturie că, orice ar putea cuprinde experiența noastră din viața muritoare, putem avea încredere în Dumnezeu și putem găsi bucurie în El.", "„Încrede-te în Domnul din toată inima ta, și nu te bizui pe înțelepciunea ta!", "Recunoaște-L în toate căile tale, și El îți va netezi cărările.”", "În numele lui Isus Hristos, amin."]}, {"name": "Hristos vindecă ceea ce este frânt", "verses": ["Cu câțiva ani în urmă, la o întrunire a familiei, nepotul meu William, care avea atunci opt ani, l-a întrebat pe fiul nostru cel mai mare, Briton, dacă ar dori să se joace cu mingea cu el. Briton a răspuns cu entuziasm: „Da! Mi-ar face mare plăcere”. După ce se jucaseră de ceva timp, Briton a ratat o minge și a spart din greșeală unul dintre vasele vechi ale bunicilor săi.", "Briton s-a simțit îngrozitor. Când a început să strângă bucățile rupte, William s-a dus la verișorul lui și l-a bătut cu dragoste pe spate. Apoi, l-a alinat spunând: „Nu-ți face griji, Briton. Odată, am spart ceva la casa bunicii și bunicului și bunica și-a pus brațul în jurul meu și a spus: «E în regulă, William. Ai doar cinci ani»”.", "La care Briton i-a răspuns: „Dar, William, eu am 23 de ani!”.", "Putem învăța multe din scripturi despre modul în care Salvatorul nostru, Isus Hristos, ne va ajuta să gestionăm cu succes lucrurile din viața noastră care sunt frânte, indiferent de vârsta noastră. El poate vindeca relațiile frânte cu Dumnezeu, relațiile frânte cu alții și părțile frânte din noi.", "În timp ce Salvatorul propovăduia în templu, o femeie a fost adusă la El de cărturari și farisei. Nu știm toată povestea ei, doar că a fost „prinsă [în preacurvie]”. Deseori, scripturile oferă doar o mică parte din viața cuiva și, bazându-ne pe acea parte, avem uneori tendința de a lăuda sau a condamna. Viața nimănui nu poate fi înțeleasă printr-un moment magnific sau printr-o dezamăgire publică regretabilă. Scopul acestor relatări scripturale este de a ne ajuta să vedem că Isus Hristos a fost răspunsul atunci și că El este răspunsul acum. El cunoaște povestea noastră completă și exact ceea ce suferim, precum și capacitățile și vulnerabilitățile noastre.", "Răspunsul lui Hristos către această fiică prețioasă a lui Dumnezeu a fost: „Nici Eu nu te osândesc. Du-te, și să nu mai păcătuiești”. Un alt mod de a spune „du-te, și să nu mai păcătuiești” poate fi „du-te, și schimbă-te”. Salvatorul o invita să se pocăiască, să-și schimbe comportamentul, anturajul, sentimentele pe care le avea față de sine, inima ei.", "Datorită lui Hristos, hotărârea noastră de a „ne duce și a ne schimba” ne poate permite, de asemenea, să „ne ducem și să vindecăm”, deoarece El este sursa vindecării a tot ceea ce este frânt în viața noastră. În calitate de marele Mijlocitor și Avocat înaintea Tatălui, Hristos sfințește și restabilește relațiile frânte – cel mai important, relația noastră cu Dumnezeu.", "Traducerea lui Joseph Smith clarifică faptul că femeia a urmat sfatul Salvatorului și și-a schimbat viața: „Și femeia L-a slăvit pe Dumnezeu din acel moment și a crezut în numele Său”. Din păcate, nu cunoaștem numele ei sau alte detalii despre viața ei după acest moment, deoarece ea trebuie să fi avut multă hotărâre, umilință și credință în Isus Hristos ca să se pocăiască și să se schimbe. Ce știm este că ea a fost o femeie care „a crezut în numele Său” înțelegând că nu era în afara puterii ispășirii Sale infinite și eterne.", "În capitolul 15 din Luca, citim o pildă despre un bărbat care avea doi fii. Fiul mai mic i-a cerut tatălui său moștenirea sa, a început o călătorie într-o țară îndepărtată și și-a irosit averea ducând o viață nesăbuită.", "„După ce a cheltuit totul, a venit o foamete mare în țara aceea, și el a început să ducă lipsă.", "Atunci s-a dus și s-a lipit de unul din locuitorii țării aceleia, care l-a trimis pe ogoarele lui să-i păzească porcii.", "Mult ar fi dorit el să se sature cu roșcovele, pe care le mâncau porcii, dar nu i le da nimeni.", "Și-a venit în fire, și a zis: «Câți argați ai tatălui meu au belșug de pâine, iar eu mor de foame aici!", "Mă voi scula, mă voi duce la tatăl meu, și-i voi zice: Tată, am păcătuit împotriva cerului și împotriva ta,", "și nu mai sunt vrednic să mă chem fiul tău; fă-mă ca pe unul din argații tăi».", "Și s-a sculat, și a plecat la tatăl său. Când era încă departe, tatăl său l-a văzut, și i s-a făcut milă de el, a alergat de a căzut pe grumazul lui, și l-a sărutat mult”.", "Faptul că tatăl a fugit la fiul său cred că este important. Durerea personală pe care fiul i-o provocase tatălui său a fost, cu siguranță, adâncă și profundă. La fel, este posibil ca tatăl să fi fost sincer stânjenit de faptele fiului său.", "Așadar, de ce nu a așteptat tatăl ca fiul lui să-și ceară scuze? De ce nu a așteptat să i se ofere scuze și să se împace înainte de a oferi iertare și dragoste? Acest lucru este ceva la care m-am gândit deseori.", "Domnul ne învață că faptul de a-i ierta pe alții este o poruncă universală: „Eu, Domnul, voi ierta pe cine vreau Eu să iert, dar vouă vi se cere să-i iertați pe toți oamenii”. Pentru a oferi iertare poate fi nevoie de nespus de mult curaj și umilință. Poate fi nevoie, de asemenea, de timp. Este necesar să ne punem credința și încrederea în Domnul când ne asumăm responsabilitatea pentru starea inimii noastre. În aceasta constă importanța și puterea libertății noastre de a alege.", "Prin descrierea acestui tată din pilda fiului risipitor, Salvatorul a subliniat faptul că iertarea este unul dintre cele mai nobile daruri pe care ni le putem oferi unul altuia și, în mod special, nouă înșine. Nu este întotdeauna ușor să ne despovărăm inima prin iertare, dar este posibil prin puterea care întărește a lui Isus Hristos.", "În capitolul 3 din Faptele apostolilor, învățăm despre un bărbat care se născuse olog și „care era dus și pus în toate zilele la poarta Templului, numită «Frumoasă», ca să ceară de milă de la cei ce intrau în Templu”.", "Cerșetorul olog avea peste 40 de ani și își petrecuse întreaga viață într-o stare aparent fără de sfârșit de necesitate și așteptare, pentru că el depindea de generozitatea altora.", "Într-o zi, el i-a văzut „pe Petru și pe Ioan că voiau să intre în Templu [și] le-a cerut milostenie.", "Petru, ca şi Ioan, s-a uitat ţintă la el şi a zis: «Uită-te la noi!»", "Și el se uita la ei cu luare aminte și aștepta să capete ceva de la ei.", "Atunci Petru i-a zis: «Argint și aur, n-am; dar ce am, îți dau: În Numele lui Isus Hristos din Nazaret, scoală-te și umblă!»", "L-a apucat de mâna dreaptă, și l-a ridicat în sus. Îndată i s-au întărit tălpile și gleznele;", "dintr-o săritură a fost în picioare, și a început să umble. A intrat cu ei în Templu, umblând, sărind, și lăudând pe Dumnezeu”.", "Deseori, ne putem afla, asemenea cerșetorului olog de la poarta templului, răbdători – sau, uneori, nerăbdători – „[așteptându-L pe] Domnul”. Așteptând să fim vindecați fizic sau emoțional. Așteptând răspunsuri care pătrund în cea mai adâncă parte a inimii noastre. Așteptând un miracol.", "A-L aștepta pe Domnul ne poate face să stăm într-un loc sacru – un loc de șlefuire și îmbunătățire în care putem merge să-L cunoaștem pe Salvator într-un mod personal și profund. A-L aștepta pe Domnul ne poate face să stăm și într-un loc în care, uneori, ne întrebăm: „O, Dumnezeule, unde ești Tu?” – un loc în care perseverența spirituală ne cere să ne exercităm credința în Hristos alegându-L în mod intenționat din nou și din nou și din nou. Cunosc acest loc și înțeleg acest tip de așteptare.", "Am petrecut nenumărate ore la un centru pentru tratarea cancerului, unită în suferința mea cu mulți care tânjeau să fie vindecați. Unii au trăit; alții nu. Am învățat într-un mod profund că izbăvirea din încercările noastre este diferită pentru fiecare dintre noi și, prin urmare, trebuie să ne concentrăm mai puțin asupra modului în care suntem izbăviți și mai mult asupra Izbăvitorului Însuși. Trebuie să ne concentrăm întotdeauna asupra lui Isus Hristos!", "Exercitarea credinței în Hristos înseamnă nu doar să ne încredem în voia lui Dumnezeu, ci și în timpul stabilit de El, pentru că El știe exact de ce avem nevoie și știe sigur când avem nevoie. Când ne supunem voii Domnului, vom primi, în cele din urmă, mult mai mult decât ne-am dorit.", "Dragii mei prieteni, cu toții avem ceva în viața noastră care este frânt și care trebuie îndreptat, reparat sau vindecat. Când ne întoarcem către Salvator, când ne aliniem inima și mintea cu voia Sa, când ne pocăim, El vine la noi „cu vindecarea în aripile Sale”, Își pune brațele cu dragoste în jurul nostru și spune: „Este în regulă. Ai doar 5 – sau 16, 23, 48, 64, 91 de ani. Putem repara aceasta împreună!”.", "Depun mărturie că nu există nimic în viața dumneavoastră care să fie frânt, care să fie în afara puterii vindecătoare, mântuitoare, care întărește a lui Isus Hristos. În numele sacru și sfânt al Celui Care este puternic în a vindeca, Isus Hristos, amin."]}, {"name": "Iubiți, împărtășiți, invitați", "verses": ["Imaginați-vă împreună cu mine, pentru o clipă, că stați pe un munte din Galilea, fiind martori la miracolul și slava Salvatorului înviat vizitându-i pe ucenicii Săi. Cât de impresionant este să ne gândim că auzim personal aceste cuvinte, pe care El le-a împărtășit lor, însărcinarea Sa solemnă: „Duceți-vă și faceți ucenici din toate neamurile, botezându-i în Numele Tatălui și al Fiului și al Sfântului Duh”. Cu siguranță, aceste cuvinte ne-ar da putere, ne-ar inspira și ne-ar impresiona pe fiecare dintre noi, așa cum a fost și în cazul apostolilor Săi. Într-adevăr, ei și-au dedicat restul vieții lor pentru a face acest lucru.", "Interesant este că nu doar apostolii au pus în inima lor cuvintele lui Isus. Membrii Bisericii din perioada de început, de la cel mai nou la cel mai experimentat, au luat parte la măreața însărcinare a Salvatorului, împărtășind vestea bună a Evangheliei celor pe care i-au întâlnit și i-au cunoscut. Hotărârea de a-și împărtăși mărturia despre Isus Hristos a dus la o creștere mare a Bisericii Sale recent întemeiate.", "Și noi, în calitate de ucenici ai lui Hristos, suntem invitați să dăm ascultare însărcinării Sale de astăzi, ca și cum am fi fost acolo, pe acel munte din Galilea când El a proclamat-o pentru prima dată. Această însărcinare începută din nou în anul 1830, când Joseph Smith l-a pus deoparte pe fratele său, Samuel, în calitate de misionar, numărându-se printre misionarii din perioada de început a Bisericii lui Isus Hristos. De atunci, peste 1,5 milioane de misionari au călătorit în întreaga lume propovăduind tuturor națiunilor și botezându-i pe cei care acceptă veștile bune ale Evangheliei restaurate.", "Aceasta este doctrina noastră. Dorința atât de dragă nouă.", "De la copiii noștri mici până la cei mai în vârstă dintre noi, tânjim după momentul în care putem să dăm ascultare chemării Salvatorului și putem împărtăși Evanghelia națiunilor lumii. Sunt sigur că voi, tineri băieți și tinere fete, ați simțit că ați primit o provocare asemănătoare care v-a dat putere de la profetul nostru, ieri, când v-a invitat să vă pregătiți să slujiți în misiune cu timp deplin la fel cum a făcut Salvatorul cu apostolii Săi.", "Precum alergătorii care stau la start, noi așteptăm cu nerăbdare invitația oficială, pe care se află și semnătura profetului, care dă startul cursei. Această dorință este nobilă și inspiră; totuși, să ne gândim la această întrebare: De ce nu începem cu toții acum?", "V-ați putea întreba: „Cum pot fi misionar fără un ecuson cu numele meu?”. Sau ne spunem: „Misionarii cu timp deplin sunt puși deoparte pentru a face această lucrare. Aș dori să ajut, dar poate mai târziu, când viața e un pic mai liniștită”.", "Frați și surori, este mult mai simplu decât atât. Din fericire, măreața însărcinare a Salvatorului poate fi îndeplinită prin principii simple, ușor de înțeles, predate fiecăruia dintre noi din copilărie: iubiți, împărtășiți și invitați.", "Primul lucru pe care îl putem face este să iubim așa cum a iubit Hristos.", "Inimile noastre sunt împovărate de suferințele umane și tensiunile pe care le vedem în întreaga lume în aceste vremuri tumultuoase. Cu toate acestea, putem fi, de asemenea, inspirați de revărsarea de compasiune și ajutor umanitar care a fost demonstrată de oamenii de pretutindeni prin eforturile lor de a-i ajuta pe cei marginalizați – pe cei care sunt strămutați din casele lor, separați de familiile lor sau au parte de alte forme de întristare și disperare.", "Recent, surse de știri au relatat cum un grup de mame din Polonia, îngrijorate de situația familiilor disperate care se refugiau, au lăsat cărucioare complet echipate pe un peron din gară, într-un șir ordonat, pregătite și așteptând mame și copii refugiați care aveau nevoie de acestea la trecerea graniței de îndată ce coborau din tren. Cu siguranță, Tatăl nostru Ceresc zâmbește când se fac acte de caritate altruiste precum acestea, deoarece, atunci când ne purtăm greutățile unul altuia, noi „îndeplinim legea lui Hristos”.", "Ori de câte ori dăm dovadă de dragoste asemănătoare celei a lui Hristos față de aproapele nostru, predicăm Evanghelia – chiar dacă nu spunem niciun cuvânt.", "Dragostea față de alții este expresia elocventă a celei de-a doua mari porunci de a ne iubi aproapele; arată procesul de purificare al Spiritului Sfânt lucrând în sufletele noastre. Arătând dragostea lui Hristos altora, puteam să-i facem pe cei care văd lucrările noastre bune să „slăvească pe Tatăl [nostru], care este în ceruri”.", "Facem acest lucru fără să așteptăm nimic în schimb.", "Speranța noastră, bineînțeles, este ca ei să ne accepte dragostea și mesajul, deși modul în care reacționează nu este sub controlul nostru.", "Ce facem noi și cine suntem noi cu siguranță este.", "Prin dragoste asemănătoare celei a lui Hristos față de alții, noi predicăm caracteristicile glorioase care schimbă viața ale Evangheliei lui Hristos și participăm în mod semnificativ la îndeplinirea măreței Sale însărcinări.", "Al doilea lucru pe care îl putem face este să împărtășim.", "În primele luni ale pandemiei de COVID-19, fratele Wisan din Thailanda a simțit îndemnul de a-și împărtăși sentimentele și impresiile despre ceea ce învăța în timp ce studia Cartea lui Mormon pe contul său de pe o rețea de socializare. Într-unul dintre mesajele sale publicate, deosebit de personale, el a împărtășit o istorisire despre doi misionari din Cartea lui Mormon, Alma și Amulec.", "Fratele său, Winai, deși era convins de crezurile sale religioase, a fost impresionat de mesajul publicat și a răspuns, întrebând pe neașteptate: „Pot să primesc acea carte în thailandeză?”.", "Wisan a făcut cu înțelepciune aranjamente ca un exemplar al Cărții lui Mormon să fie livrat de către două surori misionare, care au început să-i propovăduiască fratelui său.", "Wisan s-a alăturat lecțiilor desfășurate online în cadrul cărora și-a împărtășit sentimentele despre Cartea lui Mormon. Winai a învățat să se roage și să studieze cu un spirit care caută adevărul, să accepte și să primească cu căldură adevărul. După câteva luni, Winai a fost botezat.", "Mai târziu, Wisan a spus: „Avem responsabilitatea de a fi un instrument în mâinile lui Dumnezeu și trebuie să fim mereu pregătiți pentru ca El să-Și facă lucrarea în modul Său prin noi”. Miracolul familiei lor a avut loc deoarece Wisan pur și simplu a împărtășit Evanghelia într-un mod normal și firesc.", "Cu toții împărtășim lucruri altora. Facem acest lucru des. Împărtășim filmele și mâncarea care ne plac, lucrurile amuzante pe care le vedem, locurile pe care le vizităm, lucrările de artă pe care le apreciem, citatele de care suntem inspirați.", "Cum am putea pur și simplu să adăugăm listei de lucruri pe care deja le împărtășim ceea ce iubim în legătură cu Evanghelia lui Isus Hristos?", "Vârstnicul Dieter F. Uchtdorf a explicat: „Dacă cineva întreabă despre sfârșitul de săptămână, nu ezitați să vorbiți despre experiențele avute la Biserică. Povestiți despre copiii mici care au stat în fața congregației și au cântat cu înflăcărare cum încearcă ei să fie ca Isus. Vorbiți despre grupul de tineri care i-au ajutat pe cei în vârstă de la căminele de bătrâni să alcătuiască istorii personale”.", "A împărtăși nu înseamnă „a vinde” Evanghelia. Nu trebuie să scrieți o predică sau să corectați percepțiile greșite ale cuiva.", "Când vine vorba de munca misionară, Dumnezeu nu are nevoie să fiți șeriful Său; totuși, El vă cere să fiți cel care împărtășește pentru El.", "Împărtășind altora experiențele noastre pozitive legate de Evanghelie, luăm parte la îndeplinirea măreței însărcinări a Salvatorului.", "Al treilea lucru pe care îl puteți face este să invitați.", "Sora Mayra este o membră recent convertită din Ecuador. Bucuria ei în Evanghelie a crescut foarte mult imediat după botezul ei, când a invitat prieteni și persoane dragi din jurul ei prin intermediul conturilor ei de pe rețelele de socializare. Mulți membri ai familiei și prieteni care i-au văzut textele publicate au răspuns adresând întrebări. Mayra a luat legătura cu ei, invitându-i deseori la ea acasă pentru a se întâlni cu misionarii.", "Părinții Mayrei, frații și surorile ei, mătușa ei, doi veri și câțiva dintre prietenii ei au fost botezați deoarece ea i-a invitat cu mult curaj să „vină și să vadă”, „să vină și să slujească” și „să vină și să facă parte”. Prin invitațiile ei obișnuite și firești, peste 20 de oameni au acceptat invitația ei de a fi membri botezați ai Bisericii lui Isus Hristos. Acest lucru s-a întâmplat deoarece sora Mayra pur și simplu a invitat pe alții să aibă parte de bucuria pe care a simțit-o ea ca membră a Bisericii.", "Sunt sute de invitații pe care le putem face altora. Putem să-i invităm pe alții „să vină și să vadă” o adunare de împărtășanie, o activitate a episcopiei, o prezentare video online care explică Evanghelia lui Isus Hristos. „Vino și vezi” poate fi o invitație de a citi Cartea lui Mormon sau de a vizita un templu nou în timpul casei deschise desfășurate înainte de dedicarea acestuia. Uneori, invitația este ceva ce facem în inima noastră – o invitație adresată nouă înșine, care ne oferă cunoaștere și viziune cu privire la ocaziile care ne înconjoară pentru a acționa.", "În epoca noastră digitală, membrii împărtășesc deseori mesaje prin rețelele de socializare. Există sute, ba chiar mii de lucruri înălțătoare pe care le puteți găsi potrivite pentru a le împărtăși. Acest conținut oferă invitații de „a veni și a vedea”, „a veni și a sluji” și „a veni și a face parte”.", "Pe măsură ce îi invităm pe alții să afle mai multe despre Evanghelia lui Isus Hristos, noi luăm parte la chemarea Salvatorului de a ne implica în lucrarea însărcinării Sale.", "Preaiubiții mei frați și preaiubitele mele surori, am vorbit astăzi despre trei lucruri simple – lucruri ușoare – pe care oricine le poate face. Lucruri pe care dumneavoastră le puteți face! Poate că le faceți deja – chiar fără să vă dați seama pe deplin că le faceți!", "Vă invit să vă gândiți la moduri în care puteți arăta dragoste, împărtăși și invita. Pe măsură ce faceți astfel, veți simți bucurie știind că dați ascultare cuvintelor preaiubitului nostru Salvator.", "Ceea ce vă îndemn să faceți nu reprezintă un nou program. Ați mai auzit aceste principii înainte. Acestea nu reprezintă „următorul lucru important” pe care Biserica ne cere să-l facem. Aceste trei lucruri sunt doar o extensie a cine suntem deja în calitate de ucenici ai lui Isus Hristos.", "Nu este nevoie de un ecuson sau de o scrisoare.", "Nu este nevoie de o chemare oficială.", "Pe măsură ce aceste trei lucruri devin o parte firească a ceea ce suntem și a modului în care trăim, ele vor deveni o exprimare automată, neforțată a dragostei sincere.", "Precum acei ucenici ai lui Hristos care s-au adunat laolaltă în Galilea pentru a învăța de la El, acum 2.000 de ani, și noi putem accepta însărcinarea Salvatorului și putem merge în toată lumea pentru a predica Evanghelia.", "Pe măsură ce iubim, împărtășim și invităm, noi luăm parte la această măreață și glorioasă lucrare care pregătește pământul pentru întoarcerea lui Mesia.", "Mă rog ca noi să dăm ascultare chemării Salvatorului și să ne străduim să ne implicăm în măreața Sa însărcinare, în numele lui Isus Hristosul, amin."]}, {"name": "Fiindcă atât de mult ne-a iubit Dumnezeu", "verses": ["„Fiindcă atât de mult a iubit Dumnezeu lumea, că a dat pe singurul Lui Fiu, pentru ca oricine crede în El, să nu piară, ci să aibă viața veșnică” (Ioan 3:16). Prima dată când am remarcat acest verset, nu eram la biserică sau la o seară în familie. Mă uitam la un eveniment sportiv la televizor. Indiferent ce post vizionam și indiferent de evenimentul sportiv transmis, cel puțin o persoană ținea un afiș pe care era scris „Ioan 3:16”.", "Am ajuns să îndrăgesc la fel de mult și versetul 17: „Dumnezeu, în adevăr, n-a trimis pe Fiul Său în lume ca să judece lumea, ci ca lumea să fie mântuită prin El”.", "Dumnezeu L-a trimis pe Isus Hristos, Singurul Său Fiu în trup, să-Și dea viața pentru fiecare dintre noi. El a făcut aceasta pentru că ne iubește și a întocmit un plan pentru ca fiecare dintre noi să se întoarcă acasă, la El.", "Dar acesta nu este un plan general, valabil la scară largă, care uneori are succes, alteori nu. Este personal, întocmit de un Tată Ceresc iubitor, Care ne cunoaște inima, numele și ceea ce are El nevoie ca noi să facem. De ce credem acest lucru? Deoarece suntem învățați aceasta în scripturile sfinte.", "Moise l-a auzit în repetate rânduri pe Tatăl Ceresc spunând cuvintele: „Moise, fiul Meu” (vedeți Moise 1:6, vedeți, de asemenea versetele 7, 40). Avraam a aflat că era un copil al lui Dumnezeu, ales pentru misiunea sa chiar înainte de a se naște (vedeți Avraam 3:12, 23). Prin mâna lui Dumnezeu, Estera a fost pusă într-o poziție importantă pentru a-și salva poporul (vedeți Estera 4). Iar Dumnezeu a avut încredere într-o tânără fată, o slujitoare, să depună mărturie despre un profet în viață pentru ca Naaman să poată fi vindecat (vedeți 2 Împărați 5:1-15).", "Îl îndrăgesc în mod special pe acel om bun, mic de statură, care s-a urcat într-un copac pentru a-L vedea pe Isus. Salvatorul știa că era acolo, S-a oprit, a privit printre ramuri și a rostit aceste cuvinte: „Zachee, dă-te jos” (Luca 19:5). Și nu-l putem uita pe băiatul de 14 ani care s-a dus într-o dumbravă și a aflat cât de personal este cu adevărat planul: „[Joseph,] Acesta este Fiul Meu Iubit. Ascultă-L!” (Joseph Smith – Istorie 1:17).", "Frați și surori, noi suntem punctul central al planului Tatălui Ceresc și motivul misiunii Salvatorului nostru. Fiecare dintre noi, în mod individual, este lucrarea Lor și slava Lor.", "Pentru mine, niciun volum de scripturi nu ilustrează acest lucru mai clar decât studiul meu din Vechiul Testament. Capitol după capitol, descoperim exemple despre modul în care Tatăl Ceresc și Iehova sunt implicați îndeaproape în viața noastră.", "Recent, am studiat despre Iosif, fiul preaiubit al lui Iacov. Din tinerețea lui, Iosif a fost foarte plăcut Domnului, însă a avut parte de mari încercări din pricina fraților lui. În urmă cu două săptămâni, mulți dintre noi am fost impresionați de modul în care Iosif i-a iertat pe frații lui. În Vino și urmează-Mă citim: „Sub multe aspecte, viața lui Iosif se aseamănă cu cea a lui Isus Hristos. Deși păcatele noastre I-au pricinuit suferință mare, Salvatorul oferă iertare izbăvindu-ne pe toți de la o soartă mult mai rea decât foametea. Fie că avem nevoie să primim iertare, fie că avem nevoie să o oferim – la un moment dat, toți avem nevoie să le facem pe ambele – exemplul lui Iosif ne îndreaptă către Salvator, adevărata sursă a vindecării și reconcilierii”.", "O lecție care îmi place din această relatare vine de la Iuda, fratele lui Iosif, care a avut un rol în planul personal al lui Dumnezeu pentru Iosif. Când Iosif a fost trădat de frații lui, Iuda i-a convins să nu-i ia viața lui Iosif, ci să-l vândă ca rob (vedeți Genesa 37:26-27).", "Mulți ani mai târziu, Iuda și frații lui au trebuit să-l ducă pe fratele lor cel mai mic, Beniamin, în Egipt. Inițial, tatăl lor s-a împotrivit. Dar Iuda i-a făcut o promisiune lui Iacov – că el avea să-l aducă pe Beniamin acasă.", "În Egipt, promisiunea lui Iuda a fost pusă la încercare. Tânărul Beniamin a fost acuzat pe nedrept de un delict. Iuda, fidel promisiunii lui, s-a oferit să fie întemnițat în locul lui Beniamin. El a spus: „Cum mă voi putea sui eu la tatăl meu, dacă băiatul nu este cu mine?” (vedeți Genesa 44:33-34). Iuda era hotărât să-și țină promisiunea și Beniamin să se întoarcă în siguranță. Ați simțit vreodată față de alții ceea ce a simțit Iuda față de Beniamin?", "Nu este acesta sentimentul pe care îl au părinții față de copiii lor? Pe care îl au misionarii față de persoanele cărora le slujesc? Pe care conducătoarele Societății Primare și conducătorii tinerilor îl au față de cei cărora le predau și pe care îi iubesc?", "Indiferent cine sunteți sau care sunt circumstanțele dumneavoastră actuale, cineva are exact acest sentiment față de dumneavoastră. Cineva dorește să se întoarcă la Tatăl Ceresc împreună cu dumneavoastră.", "Sunt recunoscător pentru cei care nu renunță niciodată la noi, care continuă să-și reverse sufletul în rugăciune pentru noi și care continuă să ne învețe și să ne ajute să devenim demni să ne întoarcem acasă la Tatăl nostru din Cer.", "Recent, un prieten drag a petrecut 233 de zile în spital din pricina COVID-19. În acea perioadă, el a fost vizitat de tatăl său decedat care a cerut ca un mesaj să fie transmis nepoților săi. Chiar de dincolo de văl, acest bunic bun a dorit să-și ajute nepoții să se întoarcă în căminul lor ceresc.", "Din ce în ce mai mult, ucenicii lui Hristos își aduc aminte de „Beniaminii” din viața lor. În întreaga lume, ei au auzit chemarea clară a profetului în viață al lui Dumnezeu, președintele Russell M. Nelson. Tinerii băieți și tinerele fete sunt înrolați în batalionul tinerilor Domnului. Persoanele și familiile ajută în spiritul slujirii – iubind, împărtășind și invitând prieteni și apropiați să vină la Hristos. Tinerii și adulții își aduc aminte de legămintele lor și se străduiesc să le țină – umplând templele lui Dumnezeu, găsind nume ale membrilor decedați ai familiei și primind rânduieli în numele lor.", "De ce planul personalizat al Tatălui Ceresc pentru noi include faptul de a-i ajuta pe alții să se întoarcă la El? Pentru că acesta este modul în care devenim ca Isus Hristos. În esență, relatarea despre Iuda și Beniamin ne învață despre sacrificiul Salvatorului pentru noi. Prin ispășirea Sa, El Și-a dat viața pentru a ne aduce acasă. Cuvintele lui Iuda exprimă dragostea Salvatorului: „Cum mă voi putea sui eu la tatăl meu, dacă [tu nu ești] cu mine?”. Fiind cei care-l adună pe Israel, acestea pot fi și cuvintele noastre.", "Vechiul Testament este plin de miracole și de îndurări blânde care sunt caracteristice planului Tatălui Ceresc. În 2 Împărați 4, expresia „într-o zi” este folosită de două ori pentru a-mi sublinia că evenimente importante au loc la timpul ales de Dumnezeu și niciun detaliu nu este prea mic pentru El.", "Noul meu prieten Paul depune mărturie despre acest adevăr. Paul a crescut într-o familie în care, uneori, membrii ei erau abuzivi și întotdeauna intoleranți față de religie. În timp ce mergea la o școală în cadrul unei baze militare din Germania, el a observat două surori care păreau să aibă o lumină spirituală. Întrebându-le de ce erau diferite, ele i-au oferit răspunsul că făceau parte din Biserica lui Isus Hristos a Sfinților din Zilele din Urmă.", "Curând, Paul a început să se întâlnească cu misionari și a fost invitat la biserică. Duminica următoare, în timp ce cobora din autobuz, a observat doi bărbați îmbrăcați în cămăși albe și purtând cravate. I-a întrebat dacă erau vârstnici ai Bisericii. Ei au răspuns că erau, așa că Paul i-a urmat.", "În timpul adunării, un predicator a numit persoane din cadrul congregației și le-a invitat să depună mărturie. La sfârșitul fiecărei mărturii, un toboșar bătea la tobe și congregația spunea: „Amin”.", "Când predicatorul l-a numit pe Paul, el s-a ridicat și a spus: „Știu că Joseph Smith a fost un profet și Cartea lui Mormon este adevărată”. Nu a existat nicio bătaie la tobă și niciun amin. În cele din urmă, Paul și-a dat seama că se dusese la biserica greșită. Curând, Paul a găsit drumul spre locul potrivit și a fost botezat.", "În ziua botezului lui Paul, un membru pe care nu-l cunoștea i-a spus: „Mi-ai salvat viața”. Cu câteva săptămâni înainte, acest bărbat hotărâse să caute o altă biserică și participase la o slujbă în care se bătea la tobe și oamenii spuneau amin. Când bărbatul l-a auzit pe Paul depunându-și mărturia despre Joseph Smith și Cartea lui Mormon, și-a dat seama că Dumnezeu îl cunoștea, îi recunoscuse dificultățile și avea un plan pentru el. Atât pentru Paul, cât și pentru acel bărbat, acestea cu adevărat au avut loc „într-o zi”!", "Și noi știm că Tatăl Ceresc are un plan personal al fericirii pentru fiecare dintre noi. Deoarece Dumnezeu L-a trimis pe Fiul Său Preaiubit pentru noi, miracolele de care avem nevoie vor „avea loc chiar în ziua” potrivită pentru ca planul Său să fie îndeplinit.", "Depun mărturie că, în acest an, putem învăța mai multe despre planul lui Dumnezeu pentru noi din Vechiul Testament. Acest volum sacru ne învață despre rolul profeților în vremuri nesigure și despre mâna lui Dumnezeu într-o lume care era confuză și, deseori, tulburată. Este, de asemenea, despre credincioși umili care au așteptat cu nerăbdare și credință venirea Salvatorului nostru, tot așa cum și noi așteptăm cu nerăbdare și ne pregătim pentru a Doua Sa Venire – întoarcerea Sa glorioasă, profețită de mult timp.", "Până în acea zi, s-ar putea să nu vedem, cu ochii noștri fizici, planul lui Dumnezeu pentru toate aspectele vieții noastre (vedeți Doctrină și legăminte 58:3). Dar ne putem aduce aminte răspunsul dat de Nefi atunci când s-a confruntat cu ceva ce nu înțelegea: deși nu cunoștea înțelesul tuturor lucrurilor, știa că Dumnezeu îi iubește pe copiii Săi (vedeți 1 Nefi 11:17).", "Aceasta este mărturia mea în această zi frumoasă de sabat. Fie ca noi să o scriem în inima noastră și să-i permitem să ne umple sufletul cu pace, speranță și bucurie eternă: Atât de mult ne-a iubit Dumnezeu, încât L-a trimis pe Singurul Său Fiu Născut – nu să ne condamne, ci să ne salveze. În numele lui Isus Hristos, amin."]}, {"name": "Pentru a vindeca lumea", "verses": ["Frați și surori, în această glorioasă perioadă a Paștelui, suntem atât de binecuvântați să ne întâlnim și să primim sfaturi și îndrumare de la slujitorii lui Dumnezeu.", "Îndrumarea și învățăturile sacre de la Tatăl nostru Ceresc ne ajută să facem alegeri corecte în viață în aceste vremuri grele. Așa cum a fost profețit: „focuri și furtuni”, „războaie, zvonuri de războaie și cutremure de pământ în diferite locuri”, „și tot felul de lucruri abominabile”, „[molimă]”, „foamete și ciumi” devastează familii, comunități și chiar națiuni.", "Există un alt dezastru care mătură pământul: atacuri asupra libertății religioase a dumneavoastră și a mea. Acest sentiment în creștere caută să îndepărteze religia și credința în Dumnezeu din spațiul public, școli, standardele comunității și discursul civic. Oponenții libertății religioase caută să impună restricții asupra exprimării convingerilor sincere. Ei chiar critică și ridiculizează tradițiile legate de credință.", "O astfel de atitudine marginalizează oamenii, devalorizând principiile personale, corectitudinea, respectul, spiritualitatea și pacea în conștiință.", "Ce este libertatea religioasă?", "Este libertatea de a preaslăvi în toate formele ei: libertatea de a ne aduna, libertatea de a vorbi, libertatea de a acționa conform crezurilor personale și libertatea altora de a face la fel. Libertatea religioasă permite fiecăruia dintre noi să hotărâm în ce credem, cum trăim și cum acționăm potrivit credinței noastre și ce așteaptă Dumnezeu de la noi.", "Eforturile de a reduce astfel de libertăți religioase nu sunt noi. De-a lungul istoriei, oamenii de credință au suferit mult în mâinile altora. Membrii Bisericii lui Isus Hristos a Sfinților din Zilele din Urmă nu sunt o excepție.", "Încă de la începuturile noastre, mulți oameni care Îl căutau pe Dumnezeu au fost atrași de această Biserică datorită învățăturilor ei despre doctrina divină, inclusiv credința în Isus Hristos și ispășirea Sa, pocăința, planul fericirii și a Doua Venire a Domnului nostru.", "Opoziția, persecuția și violența i-au chinuit pe primul nostru profet din zilele din urmă, Joseph Smith, și pe cei care l-au urmat.", "În mijlocul agitației din anul 1842, Joseph a publicat 13 teze fundamentale ale Bisericii în creștere, inclusiv pe aceasta: „Noi afirmăm că avem dreptul de a-L preaslăvi pe Dumnezeu Cel Atotputernic, așa cum ne îndeamnă propria conștiință, și recunoaștem tuturor oamenilor același drept de a preaslăvi cum doresc, unde doresc sau ceea ce doresc”.", "Declarația sa include multe lucruri, oferă libertate și este plină de respect. Aceasta este esența libertății religioase.", "Profetului Joseph Smith a mai spus:", "„Îndrăznesc să declar înaintea Cerului că sunt la fel de pregătit să mor apărând drepturile unui prezbiterian, baptist sau ale unui om bun de orice altă confesiune; pentru că același principiu care ar călca în picioare drepturile sfinților… ar călca în picioare drepturile romano-catolicilor sau ale oricărei alte confesiuni care ar putea fi impopulară și prea slabă pentru a se apăra singură.", "Dragostea față de libertate este cea care-mi inspiră sufletul − libertatea civică și religioasă a întregii rase umane”.", "Totuși, membrii de la începuturi au fost atacați și alungați mii de kilometri, din New York, în Ohio, în Missouri, unde guvernatorul a dat ordin ca membrii Bisericii „să fie tratați ca dușmani și că trebuie exterminați sau alungați din stat”. Ei au fugit în Illinois, dar chinul a continuat. O gloată l-a ucis pe profetul Joseph, crezând că uciderea lui avea să distrugă Biserica și să-i împrăștie pe cei care credeau. Dar credincioșii au rămas fermi. Succesorul lui Joseph, Brigham Young, a condus mii de oameni într-un exod forțat, la 2.100 de km (1.300 de mile) spre vest, spre ceea ce este acum statul Utah. Strămoșii mei au fost printre acei primi coloniști pionieri.", "Din acele zile de persecuție intensă, Biserica Domnului a crescut în mod constant la aproape 17 milioane de membri, cu mai mult de jumătate locuind în afara Statelor Unite.", "În luna aprilie a anului 2020, Biserica noastră a sărbătorit cea de-a 200-a aniversare a restaurării Evangheliei cu o proclamație către lume, pregătită de membrii Primei Președinții și ai Cvorumului celor Doisprezece Apostoli. Începe astfel: „Noi proclamăm, în mod solemn, că Dumnezeu îi iubește pe copiii Săi din fiecare națiune a lumii”.", "Preaiubitul nostru profet, Russell M. Nelson, a mai afirmat:", "„Noi credem în libertate, bunătate și dreptate pentru toți copiii lui Dumnezeu!", "Noi suntem, toți, frați și surori, fiecare un copil al unui Tată iubitor din Cer. Fiul Său, Domnul Isus Hristos, ne invită pe toți să venim la El – «negri și albi, sclavi și liberi, bărbați și femei»(2 Nephi 26:33)”", "Să ne gândim împreună la patru moduri în care societatea și persoanele beneficiază de libertatea religioasă.", "Primul. Libertatea religioasă cinstește primele două mari porunci, punându-L pe Dumnezeu în centrul vieții noastre. În Matei, citim:", "„Să iubești pe Domnul, Dumnezeul tău, cu toată inima ta, cu tot sufletul tău, și cu tot cugetul tău”.", "„Iar a doua, asemenea ei, este: «Să iubești pe aproapele tău ca pe tine însuți»”.", "Fie că se găsesc într-o capelă, sinagogă, moschee sau colibă cu acoperiș din metal, ucenicii lui Hristos și toți credincioșii care gândesc la fel își pot exprima devotamentul față de Dumnezeu preaslăvindu-L și fiind dornici să slujească copiilor Săi.", "Isus Hristos este exemplul perfect de astfel de dragoste și slujire. În timpul slujirii Sale, El a avut grijă de cei săraci, i-a vindecat pe cei bolnavi și pe cei orbi. El i-a hrănit pe cei flămânzi, Și-a deschis brațele către copii mici și i-a iertat pe cei care I-au greșit, chiar și pe cei care L-au răstignit.", "Scripturile descriu că Isus „umbla din loc în loc, făcea bine”. La fel trebuie să facem și noi.", "Al doilea. Libertatea religioasă încurajează exprimarea credinței, speranței și păcii.", "Ca Biserică, ne alăturăm altor religii în protejarea oamenilor de toate credințele și crezurile și a dreptului lor de a vorbi despre convingerile lor. Acest lucru nu înseamnă că le acceptăm crezurile, nici ei pe ale noastre, ci că avem mai multe în comun cu ei decât cu cei care doresc să ne reducă la tăcere.", "Recent, am reprezentat Biserica în cadrul Forumului Interconfesional G20 din Italia. Am fost încurajat, chiar întărit, când am întâlnit conducători guvernamentali și religioși din întreaga lume. Mi-am dat seama că rănile și diferențele pot fi rezolvate și chiar vindecate când Îl cinstim pe Dumnezeu, Tatăl nostru, al tuturor, și pe Isus Hristos, Fiul Său. Marele Vindecător al tuturor este Domnul și Salvatorul nostru, Isus Hristos.", "S-a întâmplat ceva interesant când îmi încheiam cuvântarea. Cei șapte antevorbitori nu încheiaseră în vreun mod al tradiției credinței lor sau în numele lui Dumnezeu. În timp ce vorbeam, m-am gândit: „Să mulțumesc și să mă așez sau să închei cu «în numele lui Isus Hristos»?”. Mi-am adus aminte cine sunt și am știut că Domnul dorește să-I spun numele pentru a încheia mesajul meu. Așa că am făcut aceasta. Privind în urmă, aceea a fost ocazia mea de a-mi exprima credința; și am avut libertatea religioasă de a-mi depune mărturia despre numele Său sfânt.", "Al treilea. Religia îi inspiră pe oameni să-i ajute pe alții.", "Când religiei i se oferă locul și libertatea de a înflori, persoanele credincioase realizează fapte de slujire simple și, uneori, eroice. Expresia iudaică din vechime „tikkun olam”, care înseamnă „a repara sau a vindeca lumea”, se reflectă astăzi în eforturile multora. Am încheiat un parteneriat cu Organizații caritabile catolice, cunoscute sub numele de Caritas Internationalis; Islamic Relief (Alinarea Islamică); și alte organizații iudaice, hinduse, budiste, sikh și creștine, cum ar fi Salvation Army (Armata Savării) și National Christian Foundation (Fundația Creștină Națională). Împreună, slujim milioane de oameni aflați la nevoie, cel mai recent ajutându-i pe refugiații de război cu corturi, saci de dormit și provizii de mâncare și asigurând vaccinuri, inclusiv pentru poliomielită și COVID. Lista cu ceea ce se face este lungă, dar la fel sunt și nevoile.", "Fără îndoială, intervențiile oamenilor de credință, care lucrează împreună, pot fi considerabile. În același timp, slujirea persoanelor în mod individual este, deseori, nevăzută, dar schimbă vieți în mod discret.", "Mă gândesc la exemplul din Luca în care Isus Hristos a ajutat-o pe văduva din Nain. Isus, însoțit de un grup de ucenici, a întâlnit procesiunea de înmormântare a singurului fiu al văduvei. Fără el, ea se confrunta cu ruină emoțională, spirituală și chiar financiară. Isus, văzând chipul ei plin de lacrimi, a spus: „Nu plânge”. Apoi, El a atins racla în care era dus trupul și procesiunea s-a oprit.", "„Tinerelule”, a poruncit El, „«scoală-te, îți spun!»", "Mortul a șezut în capul oaselor, și a început să vorbească. [Și] Isus l-a dat înapoi maicii lui”.", "Ridicarea morților este un miracol, dar fiecare faptă de bunătate și grijă față de cineva în dificultate este modul ales prin legământ prin care fiecare dintre noi poate, de asemenea, să „[umble] din loc în loc, [să facă] bine”, știind că „Dumnezeu [este] cu [noi]”.", "Și al patrulea. Libertatea religioasă acționează ca o forță care unifică și aduce împreună pentru modelarea valorilor și moralității.", "În Noul Testament, citim despre mulți care s-au îndepărtat de Isus Hristos, cârtind în legătură cu doctrina Sa: „Vorbirea aceasta este prea de tot: cine poate s-o sufere?”.", "Acel strigăt încă se aude și astăzi de la cei care caută să scoată religia din discursuri și să-i diminueze influența. Dacă religia nu este acolo pentru a ajuta la modelarea caracterului și la mijlocire în vremurile grele, cine va fi? Cine ne va învăța despre cinste, recunoștință, iertare și răbdare? Cine va da dovadă de caritate, compasiune și bunătate față de cei uitați și asupriți? Cine îi va îmbrățișa pe cei care sunt diferiți, dar, totuși, merită aceasta ca toți copiii lui Dumnezeu? Cine își va deschide brațele față de cei nevoiași și nu va căuta nicio răsplată? Cine va prețui mai mult pacea și supunerea față de legi decât tendințele vremii? Cine va răspunde la rugămintea Salvatorului: „Du-te de fă și tu la fel”?", "Noi vom face toate acestea! Da, dragi frați și surori, noi vom face toate acestea.", "Vă invit să susțineți cauza libertății religioase. Este o exprimare a principiului libertății de a alege date de Dumnezeu.", "Libertatea religioasă aduce echilibru filosofiilor care concurează. Binele religiei, amploarea ei și faptele zilnice de dragoste pe care le inspiră religia se înmulțesc numai atunci când protejăm libertatea de a ne exprima și acționa potrivit crezurilor de bază.", "Depun mărturie că Russell M. Nelson este profetul în viață al lui Dumnezeu. Depun mărturie că Isus Hristos conduce și îndrumă această Biserică. El a ispășit pentru păcatele noastre, a fost răstignit pe cruce și a înviat în a treia zi. Datorită Lui, noi putem trăi din nou pentru toată eternitatea; iar cei care doresc aceasta pot fi alături de Tatăl nostru din Cer. Proclam acest adevăr întregii lumi. Sunt recunoscător pentru libertatea de a face aceasta. În numele lui Isus Hristos, amin."]}, {"name": "Să predăm despre bizuirea pe forțele proprii copiilor și tinerilor", "verses": ["Voi vorbi despre bizuirea pe forțele proprii și cum poate fi predată copiilor și tinerilor. Bizuirea pe forțele proprii poate fi percepută ca fiind un subiect pentru adulți. Am ajuns să știu că adulții pot fi cel mai bine pe calea către bizuire pe forțele proprii atunci când au fost învățați Evanghelia lui Isus Hristos și au trăit potrivit doctrinei și principiilor acesteia încă din copilărie și din tinerețe în cadrul căminului.", "Cea mai bună ilustrare este un exemplu minunat din viața reală. Wilfried Vanie, cei șapte frați și surori ai lui și mama lui s-au alăturat Bisericii din Abidjan, Coasta de Fildeș, când el avea șase ani. A fost botezat la vârsta de opt ani. Tatăl lui, principalul susținător al familiei, a murit când Wilfried avea unsprezece ani.", "Deși întristat din pricina situației familiale, Wilfried a hotărât să continue școala având încurajarea mamei lui și sprijinul Bisericii. A absolvit liceul și a slujit în misiune cu timp deplin în Misiunea Cape Coast, Ghana, unde a învățat limba engleză. După misiune, a mers la universitate și a obținut o diplomă în contabilitate și finanțe. Deși a fost greu să găsească un loc de muncă în acest domeniu, a găsit un loc de muncă în industria turismului și a ospitalității.", "A început ca ospătar la un hotel de cinci stele, dar dorința lui de a se perfecționa l-a împins să învețe mai mult, până când a devenit recepționer bilingv. Când s-a deschis un hotel nou, a fost angajat ca auditor de noapte. Ulterior, s-a înscris la BYU-Pathway Worldwide și, în prezent, studiază pentru a obține un certificat în domeniul managementului turismului și ospitalității. Dorința lui este de a deveni, într-o zi, directorul unui hotel prestigios. Wilfried poate asigura cele necesare partenerei lui eterne și celor doi copii, precum și să-și ajute mama, frații și surorile. În prezent, el slujește în Biserică în calitate de membru al înaltului consiliu al țărușului.", "Bizuirea pe forțele proprii este definită drept „capacitatea, angajamentul și efortul de a împlini nevoile spirituale și materiale ale dumneavoastră și ale familiei”. Faptul de a ne strădui să ne bizuim pe forțele proprii face parte din munca noastră necesară pentru a înainta pe cărarea legămintelor, care ne duce înapoi la Tatăl Ceresc și la Fiul Său, Isus Hristos. Ne va întări credința în Isus Hristos și ne leagă cu bucurie de El prin legămintele și rânduielile salvării și exaltării. Bizuirea pe forțele proprii este un principiu doctrinar al Evangheliei lui Isus Hristos, nu un program. Este un proces care durează o viață întreagă, nu un eveniment.", "Ajungem să ne bizuim pe forțele proprii de-a lungul vieții noastre mărindu-ne puterea spirituală, îmbunătățindu-ne sănătatea fizică și emoțională, continuâdu-ne studiile, având un loc de muncă și fiind pregătiți din punct de vedere temporal. Se încheie vreodată această însărcinare în timpul vieții noastre? Nu, este un proces care implică învățare, creștere și muncă pe tot parcursul vieții. Nu se termină niciodată; este un proces continuu, zilnic.", "Cum putem preda copiilor și tinerilor noștri doctrina și principiile bizuirii pe forțele proprii? O modalitate importantă este să punem în practică cu regularitate principiile programului Copiii și tinerii. Părinții și copiii învață Evanghelia lui Isus Hristos, slujesc, participă la activități și lucrează împreună la patru aspecte privind dezvoltarea personală care sunt unice pentru fiecare copil. Nu mai este recomandat același program pentru toți.", "În Îndrumarul pentru copii este menționat: „Când Isus a fost de vârsta ta, El a învățat și a progresat. Și tu înveți și progresezi. În scripturi, citim: «Isus creștea în înțelepciune, în statură, și era tot mai plăcut înaintea lui Dumnezeu și înaintea oamenilor» (Luca 2:52)”. Acest verset se referă la creștere și învățare în ceea ce privește aspectul spiritual, plăcut înaintea lui Dumnezeu; aspectul social, plăcut înaintea oamenilor; aspectul fizic, statură; și aspectul intelectual, înțelepciune. Aceste aspecte privind dezvoltarea sunt valabile pentru noi, toți, indiferent de vârstă. Când trebuie să le predăm? În Deuteronomul 6:6-7, citim:", "„Și poruncile acestea, pe care ți le dau astăzi, să le ai în inima ta.", "Să le întipărești în mintea copiilor tăi, și să vorbești de ele când vei fi acasă, când vei pleca în călătorie, când te vei culca și când te vei scula”.", "Noi îi învățăm pe copiii aceste lucruri prin exemplul nostru bun, lucrând și slujind împreună cu ei, studiind din scripturi și urmând învățăturile lui Isus Hristos așa cum au fost propovăduite de profeți.", "Am menționat că, în cadrul programului Copiii și tinerii, copiii aleg obiective diferite în fiecare dintre cele patru aspecte privind dezvoltarea. Este important ca ei să-și creeze propriile obiective pentru fiecare aspect. Părinții și conducătorii pot preda, sfătui și sprijini.", "De exemplu, nepoata noastră, Miranda, este foarte motivată să crească spiritual prin participarea la clasele zilnice de seminar desfășurate dimineața devreme. A devenit interesată când a auzit comentarii pozitive din partea altor cursanți la seminar din episcopia ei. Mama ei nu trebuie să o trezească pentru lecții. Se trezește singură și se conectează prin videoconferință la ora stabilită, 6:20 dimineața, pentru că și-a format obiceiuri bune care o ajută să facă acest lucru. Părinții mei mi-au spus recent că Miranda vorbește acum mai mult atunci când îi vizitează, deoarece încrederea ei în sine a crescut. Acestea sunt lecții de viață și de creștere cu rezultate vizibile.", "Părinții, bunicii, conducătorii și prietenii ajută la creșterea și dezvoltarea copiilor. Surorile și frații care slujesc, pe deplin implicați, împreună cu respectivii conducători ai preoției și ai organizațiilor din cadrul episcopiei oferă sprijin. „Familia: o declarație oficială către lume” declară: „Planul divin pentru tați este de a conduce familiile lor cu dragoste și dreptate și ei sunt răspunzători de satisfacerea nevoilor pentru viața și protejarea familiilor lor. Mamele sunt în primul rând responsabile pentru îngrijirea copiilor. În aceste responsabilități sacre, tații și mamele sunt obligați să se ajute unul pe celălalt ca parteneri egali… Rudele ar trebui să ofere ajutor atunci când este nevoie”. Ultima frază se referă, printre altele, la bunici.", "De când slujim în Africa de Vest, soția mea, Nuria, a făcut un lucru remarcabil slujind membrilor familiei noastre și nepoților de peste ocean și păstrând legătura cu ei. Ea face acest lucru prin utilizarea mijloacelor tehnice. Le citește cărți nepoților mai mici. Le învață pe nepoatele mai mari subiecte precum povestea familiei noastre, știință, istoria insulei Puerto Rico, Articolele de credință și Evanghelia lui Isus Hristos. În zilele noastre, distanțele nu limitează conectarea, sentimentul de apartenență, slujirea și învățarea generației care se ridică a familiilor noastre. De asemenea, când pot, mă alătur Nuriei pentru a-i învăța pe nepoții noștri prețioși, pentru a-i iubi, pentru a-i răsfăța și a-i face să râdă.", "Ar trebui să observați asemănările inspirate între programul Copiii și tinerii și clădirea bizuirii pe forțele proprii. În fiecare dintre acestea, cele patru aspecte privind dezvoltarea sunt foarte asemănătoare. Tăria spirituală din bizuirea pe forțele proprii este legată de aspectul spiritual din cadrul programului Copiii și tinerii. Sănătatea fizică și emoțională din bizuirea pe forțele proprii este legată de aspectele fizice și sociale din cadrul programului Copiii și tinerii. Educația, ocuparea unui loc de muncă și pregătirea temporală din cadrul bizuirii pe forțele proprii se aseamănă cu aspectul intelectual din cadrul programului Copiii și tinerii.", "În încheiere vă îndemn să-L urmăm pe Salvatorul nostru Isus Hristos și Evanghelia Sa devenind persoane care se bizuie pe forțele proprii pe tot parcursul vieții noastre și învățându-i acest lucru pe copiii și tinerii noștri. Putem face acest lucru cel mai bine:", "fiind exemple bune de slujire a altora;", "trăind potrivit doctrinei și principiilor bizuirii pe forțele proprii și predându-le;", "supunându-ne poruncii de a clădi bizuirea pe forțele proprii ca parte a Evangheliei lui Isus Hristos.", "În Doctrină și legăminte 104:15-16, citim:", "„Scopul Meu este să am grijă de sfinții Mei, pentru că toate lucrurile sunt ale Mele.", "Dar trebuie făcut în felul Meu propriu; și iată, aceasta este calea prin care Eu, Domnul, am hotărât să am grijă de sfinții Mei, pentru ca săracii să fie exaltați în ceea ce bogații sunt umiliți”.", "Aceasta este Biserica lui Isus Hristos. Evanghelia Sa binecuvântează familii aici, pe pământ și în eternități. Ea ne călăuzește în viața noastră pe măsură ce ne străduim să devenim familii eterne. Știu că acest lucru este adevărat. În numele lui Isus Hristos, amin."]}, {"name": "Puterea avântului spiritual", "verses": ["Dragii mei frați și surori, vă iubesc! Prețuiesc această ocazie de a vă vorbi astăzi. Mă rog zilnic ca dumneavoastră să fiți protejați de atacurile înverșunate ale dușmanului și să aveți tăria de a merge înainte indiferent de încercările cu care vă confruntați.", "Unele încercări sunt poveri profund personale pe care nimeni altcineva nu le poate vedea. Altele sunt expuse pe scena lumii. Conflictul armat din Europa de Est este una dintre acestea. Eu am fost de multe ori în Ucraina și în Rusia. Iubesc aceste țări, popoarele și limbile lor. Plâng și mă rog pentru toți cei care sunt afectați de acest conflict. Ca Biserică, facem tot ce putem pentru a-i ajuta pe cei care suferă și care se chinuie să supraviețuiască. Vă invităm pe toți să continuați să postiți și să vă rugați pentru toți oamenii care sunt răniți de această nenorocire. Orice război este o încălcare îngrozitoare a tot ceea ce susține și ne învață Domnul Isus Hristos.", "Niciunul dintre noi nu putem controla națiunile sau acțiunile altora sau nici măcar pe membrii familiei noastre. Dar, ne putem controla pe noi înșine. Apelul meu astăzi, dragi frați și surori, este să încheiați conflictele care fac ravagii în inima dumneavoastră, în căminul dumneavoastră și în viața dumneavoastră. Îngropați toate înclinațiile de a răni pe alții – fie că acele înclinații sunt un temperament, o limbă ascuțită sau un resentiment față de cineva care v-a rănit în mod repetat. Salvatorul ne-a poruncit să întoarcem și celălalt obraz, să ne iubim dușmanii și să ne rugăm pentru cei care se folosesc de noi cu dispreț.", "Poate fi dureros de greu să renunțăm la mânia care pare atât de îndreptățită. Poate părea imposibil să-i iertăm pe cei ale căror acțiuni distructive le-au făcut rău celor nevinovați. Dar, Salvatorul ne îndeamnă să „[iertăm] pe toți oamenii”.", "Noi suntem ucenici ai „[Domnului] păcii”. Acum, mai mult ca niciodată, avem nevoie de pacea pe care doar El o poate aduce. Cum ne putem aștepta ca pacea să existe în lume când noi, în mod individual, nu căutăm pace și armonie? Frați și surori, știu că ce sugerez nu este ușor. Dar ucenicii lui Isus Hristos trebuie să dea exemplul pe care să-l urmeze toată lumea. Vă implor să faceți tot ce puteți pentru a încheia conflictele personale care, în prezent, fac ravagii în inima și în viața dumneavoastră.", "Permiteți-mi să subliniez acest apel la acțiune discutând un concept de care mi-am adus aminte recent în timp ce urmăream un meci de baschet.", "În acel meci, prima jumătate a fost una cu răsturnări de scor. Apoi, în ultimele cinci secunde ale primei jumătăți, un jucător al uneia dintre echipe a reușit o frumoasă aruncare de trei puncte. Când mai era doar o secundă, coechipierul său a recuperat mingea din aruncare și a înscris chiar când s-a auzit sirena! Prin urmare, acea echipă a intrat la vestiare cu patru puncte avans, având un avânt palpabil. Ei au putut să mențină acel avânt în a doua jumătate și să câștige meciul.", "Avântul este un concept puternic. Noi, toți, am trăit o astfel de experiență într-un fel sau altul – de exemplu, într-o mașină care prinde viteză sau o neînțelegere care se transformă brusc într-o ceartă.", "Prin urmare, întreb: „Ce poate declanșa avântul spiritual?”. Noi am văzut atât exemple de avânt pozitiv, cât și negativ. Cunoaștem ucenici ai lui Isus Hristos care s-au convertit și au crescut în credința lor. Dar, de asemenea, știm despre credincioși care, odată, erau devotați și care s-au îndepărtat. Avântul poate oscila.", "Nu am avut niciodată o nevoie mai mare de un avânt spiritual pozitiv decât avem acum, pentru a contracara viteza cu care răul și semnele întunecate ale vremurilor se intensifică. Avântul spiritual pozitiv ne va ajuta să înaintăm prin frica și nesiguranța cauzate de pandemii, tsunamiuri, erupții vulcanice și ostilități armate. Avântul spiritual ne poate ajuta să ne împotrivim atacurilor necruțătoare și ticăloase ale dușmanului și să-i zădărnicim eforturile de a ne eroda temelia spirituală personală.", "Multe acțiuni pot declanșa avântul spiritual pozitiv. Supunerea, dragostea, umilința, slujirea și recunoștința sunt doar câteva.", "Astăzi, aș dori să sugerez cinci acțiuni concrete pe care le putem întreprinde pentru a ne ajuta să ne păstrăm avântul spiritual pozitiv.", "Prima: Pășiți pe cărarea legămintelor și rămâneți pe ea.", "Nu cu mult timp în urmă, am avut un vis, care părea atât de real, în care am întâlnit un grup mare de oameni. Ei mi-au adresat multe întrebări, dintre care cea mai frecventă a fost despre cărarea legămintelor și de ce este ea atât de importantă.", "În vis, am explicat că intrăm pe cărarea legămintelor când suntem botezați și facem primul nostru legământ cu Dumnezeu. De fiecare dată când luăm din împărtășanie, promitem din nou să luăm numele Salvatorului asupra noastră, să ne amintim de El și să ținem poruncile Sale. În schimb, Dumnezeu ne asigură că putem avea întotdeauna Spiritul Domnului cu noi.", "Mai târziu, facem legăminte suplimentare în templu, unde primim promisiuni și mai mari. Rânduielile și legămintele ne oferă acces la puterea dumnezeiască. Cărarea legămintelor este singura cărare care duce la exaltare și la viața eternă.", "Apoi, în visul meu, o femeie m-a întrebat cum poate cineva care și-a încălcat legămintele să revină pe această cărare. Răspunsul meu la întrebarea ei duce la a doua mea sugestie:", "Descoperiți bucuria pocăinței zilnice.", "Cât de importantă este pocăința? Alma ne-a învățat că nu trebuie să „[predicăm] nimic altceva decât pocăință și credință în Domnul”. Pocăința este cerută din partea fiecărei persoane responsabile care-și dorește gloria eternă. Nu există excepții. Într-o revelație dată profetului Joseph Smith, Domnul i-a mustrat pe conducătorii Bisericii de la început pentru că nu propovăduiau copiilor lor Evanghelia. Pocăința este cheia către progres. Credința pură ne face să înaintăm pe cărarea legămintelor.", "Vă rog să nu vă temeți de pocăință și să n-o amânați! Satana se bucură de nenorocirea dumneavoastră. N-o lungiți! Alungați influența lui din viața dumneavoastră! Începeți astăzi să trăiți bucuria de a înlătura omul firesc! Salvatorul ne iubește întotdeauna, dar îndeosebi când ne pocăim. El a promis: „Pot să se mute munții, pot să se clatine dealurile… dragostea Mea nu se va muta de la tine”.", "Dacă simțiți că v-ați îndepărtat de cărarea legămintelor prea mult sau prea mult timp și că nu aveți nicio cale de întoarcere, acest lucru, pur și simplu, nu este adevărat. Vă rog să vă contactați episcopul sau președintele de ramură! El este reprezentantul Domnului și vă va ajuta să trăiți bucuria și ușurarea datorate pocăinței.", "Acum, o atenționare: întoarcerea pe cărarea legămintelor nu înseamnă că viața va fi ușoară. Această cărare implică rigurozitate și, uneori, se va simți ca un urcuș abrupt. Totuși, acest urcuș este menit să ne testeze și să ne învețe, să ne perfecționeze firea și să ne ajute să devenim sfinți. Ea este singura cărare care duce la exaltare. Un profet a descris „starea binecuvântată și fericită a acelora care țin poruncile lui Dumnezeu. Căci iată, ei sunt binecuvântați în toate lucrurile, atât cele lumești, cât și cele spirituale; și dacă ei se mențin cu credință până la sfârșit, atunci sunt primiți în cer… [și locuiesc] cu Dumnezeu într-o stare de fericire fără de sfârșit”.", "Mersul pe cărarea legămintelor, cuplat cu pocăința zilnică, întreține avântul spiritual pozitiv.", "A treia mea sugestie: Învățați despre Dumnezeu și cum lucrează El.", "Una dintre cele mai mari încercări ale noastre de astăzi este să deosebim adevărurile lui Dumnezeu de imitațiile lui Satana. De aceea ne-a avertizat Domnul să „[ne rugăm] tot timpul… ca să-l [putem] învinge pe Satana și… să [scăpăm] din mâinile slujitorilor [lui Satana], care îi susțin lucrarea lui”.", "Moise a oferit un exemplu despre cum să discernem între Dumnezeu și Satana. Când Satana a venit să-l ispitească pe Moise, el a detectat înșelăciunea, deoarece tocmai avusese o interacțiune față în față cu Dumnezeu. Moise și-a dat repede seama cine era Satana și i-a poruncit să plece. Când Satana a insistat, Moise a știut cum să-L cheme pe Dumnezeu pentru mai mult ajutor. Moise a primit tărie divină și l-a mustrat din nou pe cel rău spunând: „Pleacă de la mine, Satano, pentru că numai pe acest Dumnezeu Îl voi preaslăvi”.", "Noi trebuie să urmăm acest exemplu. Alungați influența lui Satana din viața dumneavoastră! Vă rog să nu-l urmați în „adâncul nefericirii și al suferinței fără de sfârșit”!", "O mărturie care nu este hrănită zilnic „de cuvântul cel bun al lui Dumnezeu” se poate fărâmița cu o viteză înfricoșătoare. Astfel, antidotul pentru uneltirea lui Satana este clar: avem nevoie de experiențe zilnice de preaslăvire a Domnului și de studiu al Evanghelie Sale. Vă implor să-L lăsați pe Dumnezeu să aibă întâietate în viața dumneavoastră! Acordați-I o parte echitabilă din timpul dumneavoastră! Pe măsură ce faceți acest lucru, remarcați ce se întâmplă cu avântul dumneavoastră spiritual.", "Sugestia numărul patru: Căutați miracole și așteptați-vă la ele.", "Moroni ne-a asigurat că „Dumnezeu nu a încetat să fie un Dumnezeu al miracolelor”. Fiecare carte de scripturi demonstrează cât de dornic este Domnul să intervină în viața celor care cred în El. El a despărțit apele Mării Roșii pentru Moise, l-a ajutat pe Nefi să recupereze plăcile de alamă și a restaurat Biserica Sa prin profetul Joseph Smith. Fiecare dintre aceste miracole a necesitat timp și poate că nu au fost exact ceea ce au cerut inițial acele persoane de la Domnul.", "În același mod, Domnul vă va binecuvânta cu miracole, dacă dumneavoastră credeți în El „[neîndoindu-vă] de nimic”. Înfăptuiți lucrarea spirituală de a căuta miracole. Rugați-L pe Dumnezeu, cu ajutorul rugăciunii, să vă ajute să exercitați acel gen de credință. Vă promit că veți putea simți personal că Isus Hristos „dă tărie celui obosit, și mărește puterea celui ce cade în leșin”. Puține lucruri vă vor accelera avântul spiritual mai mult decât faptul de a înțelege că Domnul vă ajută să mutați un munte în viața dumneavoastră.", "Sugestia numărul cinci: Încheiați conflictul din viața personală.", "Repet apelul meu de a încheia conflictele din viața dumneavoastră. Exercitați umilința, curajul și tăria necesare atât pentru a ierta, cât și pentru a căuta iertare. Salvatorul a promis că, „dacă [iertăm] oamenilor greșelile lor, și Tatăl [nostru] cel Ceresc [ne] va ierta greșelile [noastre]”.", "De astăzi în două săptămâni, vom sărbători Paștele. De acum și până atunci, vă invit să căutați să puneți capăt unui conflict personal care v-a împovărat. Ar putea exista un act mai potrivit de recunoștință față de Isus Hristos pentru ispășirea Sa? Dacă, în prezent, iertarea pare imposibilă, implorați să primiți putere, prin sângele ispășitor al lui Isus Hristos, pentru a vă ajuta. Pe măsură ce faceți acest lucru, vă promit pace personală și o explozie a avântului spiritual.", "Când Salvatorul a ispășit pentru întreaga omenire, El a deschis o cale prin care cei care Îl urmează pot avea acces la puterea Sa vindecătoare, întăritoare și mântuitoare. Aceste privilegii spirituale sunt puse la dispoziția tuturor celor care caută să-L audă și să-L urmeze.", "Dragii mei frați și surori, cu toate rugămințile inimii mele, vă îndemn să pășiți pe cărarea legămintelor și să rămâneți pe ea! Trăiți bucuria pocăirii zilnice! Învățați despre Dumnezeu și cum lucrează El! Căutați miracole și așteptați-vă la ele! Străduiți-vă să încheiați conflictele din viața dumneavoastră!", "Pe măsură ce acționați conform acestor îndemnuri, vă promit capacitatea de a înainta pe cărarea legămintelor cu un avânt mai mare, în pofida oricăror obstacole cu care vă confruntați. Și vă promit tărie mai mare de a vă împotrivi ispitei, mai multă liniște sufletească, libertate față de teamă și o unitate mai mare în familia dumneavoastră.", "Dumnezeu trăiește! Isus este Hristosul! El trăiește! El ne iubește și ne va ajuta! Despre aceasta depun mărturie în numele sacru al Mântuitorului nostru, Isus Hristos, amin."]}, {"name": "Dragostea divină în planul Tatălui", "verses": ["Planul Evangheliei ne arată dragostea Tatălui nostru Ceresc pentru toți copiii Săi. Pentru a înțelege aceasta, noi trebuie să căutăm să înțelegem planul Său și poruncile Sale. El Îi iubește pe copiii Săi atât de mult, încât L-a dat pe Singurul Său Fiu Născut, Isus Hristos, pentru a fi Salvatorul și Mântuitorul nostru, pentru a suferi și a muri pentru noi. În Biserica lui Isus Hristos a Sfinților din Zilele din Urmă restaurată, avem o înțelegere unică a planului Tatălui nostru Ceresc. Aceasta ne oferă un mod diferit de a vedea scopul vieții muritoare, judecata divină care o urmează și destinul glorios suprem al tuturor copiilor lui Dumnezeu.", "Vă iubesc, frații mei și surorile mele! Îi iubesc pe toți copiii lui Dumnezeu. Când Isus a fost întrebat: „Care este cea mai mare poruncă din Lege?”, El ne-a învățat că a-L iubi pe Dumnezeu și a ne iubi semenii sunt primele dintre marile porunci ale lui Dumnezeu. Aceste porunci sunt primele pentru că ele ne invită să progresăm spiritual căutând să imităm dragostea lui Dumnezeu pentru noi. Mi-aș dori ca noi, toți, să avem o mai bună înțelegere despre doctrina și regulile pline de dragoste pe care Tatăl nostru Ceresc și Fiul Său, Isus Hristos, le-au stabilit în Biserica lui Isus Hristos a Sfinților din Zilele din Urmă. Ceea ce spun aici caută să clarifice modul în care dragostea lui Dumnezeu explică această doctrină și aceste reguli inspirate ale Bisericii.", "O înțelegere greșită a judecății care, în cele din urmă, urmează vieții muritoare este aceea că oamenii buni se duc într-un loc numit cer sau rai și oamenii răi se duc într-un loc nepieritor numit iad. Această presupunere eronată a doar două ultime destinații implică faptul că cei care nu pot ține toate poruncile cerute pentru cer, sau rai, vor avea, neapărat, ca destinație iadul.", "Tatăl Ceresc iubitor are un plan mai bun pentru copiii Săi. Doctrina revelată a Bisericii restaurate a lui Isus Hristos ne învață că toți copiii lui Dumnezeu – cu excepții prea limitate pentru a le menționa aici – vor ajunge, în cele din urmă, într-o împărăție de glorie. „În casa Tatălui Meu sunt multe locașuri”, ne-a învățat Isus. Din revelația din zilele noastre, știm că acele locașuri se află în trei împărății de glorie diferite. La judecata finală, fiecare dintre noi va fi judecat pe baza faptelor noastre și dorințelor inimii noastre. Înainte de aceasta, va trebui să suferim pentru păcatele pentru care nu ne-am pocăit. Scripturile spun limpede acest lucru. Apoi, Judecătorul nostru neprihănit ne va permite să locuim într-una dintre împărățiile de glorie. Astfel, așa cum știm din revelațiile din zilele noastre, „ei vor fi judecați… și fiecare om va primi după lucrările lui propriile lui posesiuni în locașurile care sunt pregătite”.", "Domnul a ales să reveleze comparativ puțin despre două dintre aceste împărății de glorie. În schimb, Domnul a revelat multe despre cea mai înaltă împărăție de glorie, pe care Biblia o descrie ca fiind „strălucirea soarelui”.", "În gloria celestială, sunt trei grade sau niveluri. Cel mai înalt dintre acestea este exaltarea în împărăția celestială, prin care putem deveni ca Tatăl nostru și ca Fiul Său, Isus Hristos. Pentru a ne ajuta să ne dezvoltăm atributele divine și să realizăm schimbarea firii noastre, necesară pentru a ne atinge potențialul divin, Domnul a revelat doctrina și a stabilit porunci bazate pe legea eternă. Aceasta este ceea ce predăm în Biserica lui Isus Hristos a Sfinților din Zilele din Urmă, deoarece scopul doctrinei și regulilor acestei Biserici restaurate este de a pregăti copiii lui Dumnezeu pentru salvarea în gloria celestială și, mai ales, pentru exaltare în cel mai înalt grad al ei.", "Legămintele făcute de cei credincioși și binecuvântările promise lor în templele lui Dumnezeu reprezintă cheia. Aceasta explică motivul pentru care noi construim, în întreaga lume, temple, despre care corul a cântat atât de frumos. Unii sunt nedumeriți de importanța acordată acestui fapt, neînțelegând că legămintele și rânduielile din templu ne îndrumă spre dobândirea exaltării. Acest lucru poate fi înțeles numai în contextul adevărului revelat despre cele trei grade de glorie. Datorită dragostei mari a Tatălui nostru Ceresc față de toți copiii Săi, El a oferit alte împărății de glorie – așa cum a explicat vârstnicul Cook, ieri – toate acestea fiind mai minunate decât putem noi înțelege.", "Ispășirea lui Isus Hristos face posibile toate acestea. El a revelat că El „Îl [slăvește] pe Tatăl și salvează toate lucrările mâinilor Sale”. Această salvare este oferită în diferite împărății de glorie. Știm din revelația din zilele noastre că „toate împărățiile au primit o lege”. Este important că:", "„Cine nu se poate supune legii unei împărății celestiale nu poate suporta o glorie celestială.", "Și cine nu se poate supune legii unei împărății terestriale nu poate suporta o glorie terestrială.", "Și cine nu se poate supune legii împărăției telestiale nu poate suporta o glorie telestială”.", "Cu alte cuvinte, împărăția de glorie pe care o primim la judecata finală este determinată de legile față de care alegem să ne supunem, din planul plin de dragoste al Tatălui nostru Ceresc. În cadrul acestui plan, sunt mai multe împărății, astfel încât toți copiii Săi să poată fi desemnați unei împărății pe care să o poată „suporta”.", "Învățăturile și regulile Bisericii restaurate a Domnului pun în practică aceste adevăruri eterne într-un mod care poate fi înțeles pe deplin doar în contextul planului plin de dragoste al Tatălui nostru Ceresc pentru toți copiii Săi.", "Astfel, noi onorăm libertatea de a alege a fiecărei persoane. Cei mai mulți cunosc eforturile mărețe ale acestei Biserici de a promova libertatea religioasă. Aceste eforturi se văd în înaintarea planului Tatălui nostru Ceresc. Noi căutăm să-i ajutăm pe toți copiii Săi – nu doar pe membrii noștri – să se bucure de prețioasa libertate de a alege.", "Uneori, suntem întrebați de ce trimitem misionari în atât de multe națiuni, chiar și în rândul populațiilor creștine. Suntem, de asemenea, întrebați de ce oferim ajutor umanitar enorm persoanelor care nu sunt membre ale Bisericii noastre fără să facem legătura între acesta și eforturile noastre misionare. Facem aceasta pentru că Domnul ne învață să-i respectăm pe toți copii Săi ca pe frații și surorile noastre și dorim să împărtășim tuturor belșugul nostru spiritual și temporal.", "Doctrina eternă oferă, de asemenea, o perspectivă distinctivă în ceea privește copiii. Prin această perspectivă, noi considerăm aducerea pe lume a copiilor și îngrijirea lor ca parte a planului divin. Este o îndatorire plină de bucurie și sacră a celor cărora li s-a dat puterea de a participa la ea. Așadar, ni se poruncește să propovăduim și să susținem principiile și practicile care asigură cele mai bune condiții pentru dezvoltarea și fericirea copiilor potrivit planului lui Dumnezeu.", "De asemenea, Biserica lui Isus Hristos a Sfinților din Zilele din Urmă este cunoscută, pe bună dreptate, ca fiind o biserică concentrată asupra familiei. Dar nu este bine înțeleasă realitatea că această concentrare asupra familiei nu se limitează la relațiile din viața muritoare. Relațiile eterne sunt, de asemenea, fundamentale pentru teologia noastră. Misiunea Bisericii restaurate este să-i ajute pe toți copiii lui Dumnezeu să se pregătească pentru ceea ce Dumnezeu dorește să fie destinul lor suprem. Prin mântuirea oferită prin ispășirea lui Hristos, toți pot ajunge la viața eternă (exaltare în împărăția celestială) despre care mama Eva a declarat că „Dumnezeu o dă tuturor supușilor”. Aceasta înseamnă mai mult decât salvare. Președintele Russell M. Nelson ne amintește: „În planul etern al lui Dumnezeu, salvarea este o problemă personală; [dar] exaltarea este o problemă de familie”.", "Fundamentală pentru noi este revelația lui Dumnezeu conform căreia exaltarea poate fi obținută doar prin credincioșia față de legămintele unei căsătorii eterne dintre un bărbat și o femeie. Această doctrină dată de Divinitate este motivul pentru care noi afirmăm că „faptul că un om este bărbat sau femeie reprezintă o caracteristică esențială pentru scopul și identitatea individului în existența lui premuritoare, muritoare și eternă”.", "Acesta este, de asemenea, motivul pentru care Domnul a cerut Bisericii Sale restaurate să se opună presiunilor sociale și legislative de a se distanța de doctrina Sa cu privire la căsătoria dintre un bărbat și o femeie, să se opună schimbărilor care omogenizează diferențele dintre bărbați și femei sau creează confuzie în legătură cu faptul de a fi bărbat sau femeie.", "Poziția Bisericii restaurate cu privire la aceste fundamente provoacă adesea opoziție. Înțelegem acest lucru. Planul Tatălui nostru Ceresc permite „opoziție în toate lucrurile” iar opoziția cea mai înverșunată a lui Satana este îndreptată împotriva a tot ce este mai important în acest plan. În consecință, el caută să se opună progresului către exaltare distorsionând noțiunea de căsătorie, descurajând aducerea pe lume a copiilor sau creând confuzie în legătură cu faptul de a fi bărbat sau femeie. Totuși, știm că, pe termen lung, scopul și planul divin al Tatălui nostru Ceresc iubitor nu vor fi schimbate. Circumstanțele personale se pot schimba și planul lui Dumnezeu asigură că, în cele din urmă, cei credincioși care își țin legămintele vor avea ocazia de a se pregăti pentru a primi toate binecuvântările promise.", "O învățătură unică și valoroasă care ne ajută să ne pregătim pentru viața eternă, „cel mai mare dar dintre toate darurile lui Dumnezeu” este proclamația despre familie din anul 1995. Afirmațiile sale sunt, desigur, diferite de unele dintre legile, practicile și propaganda actuale, precum coabitarea și căsătoria între persoane de același sex. Cei care nu înțeleg pe deplin planul plin de dragoste al Tatălui pentru copiii Săi pot considera această proclamație despre familie doar o declarație despre reguli care pot fi schimbate. Spre deosebire de aceștia, noi afirmăm că proclamația despre familie, având la bază doctrina irevocabilă, definește tipul de relații de familie în care poate avea loc cea mai importantă parte a dezvoltării noastre eterne.", "Acesta este contextul doctrinei și regulilor unice ale Bisericii lui Isus Hristos a Sfinților din Zilele din Urmă restaurate.", "În multe relații și circumstanțe din viața muritoare, fiecare dintre noi trebuie să trăiască acceptând diferențele. În calitate de ucenici ai lui Hristos care trebuie să-și iubească semenii, trebuie să trăim în pace cu cei care nu cred ce credem noi. Noi toți suntem copii ai unui Tată Ceresc iubitor. Pentru noi toți, El a menit viața după moarte și, în cele din urmă, o împărăție de glorie. Dumnezeu dorește ca noi toți să ne străduim să primim cele mai mari binecuvântări posibile ale Sale ținând cele mai înalte porunci, legăminte și rânduieli ale Sale, care culminează cu cele împlinite în templele Sale sfinte construite în întreaga lume. Noi trebuie să căutăm să împărtășim altora aceste adevăruri ale eternității. Dar, cu dragostea pe care o datorăm tuturor semenilor noștri, noi acceptăm întotdeauna hotărârile lor. Așa cum a propovăduit un profet din Cartea lui Mormon, noi trebuie să înaintăm, având „o iubire de Dumnezeu și de toți oamenii”.", "Așa cum a declarat președintele Russell M. Nelson la ultima noastră conferință, „nu a mai existat niciodată în istoria lumii un moment în care cunoașterea despre Salvatorul nostru să fie mai vitală din punct de vedere personal și relevantă pentru fiecare suflet omenesc… Doctrina pură a lui Hristos este puternică. Ea schimbă viața tuturor celor care o înțeleg și caută s-o pună în practică în viața lor”.", "Mă rog ca noi toți să punem în practică această doctrină sacră în viața noastră, în numele lui Isus Hristos, amin."]}, {"name": "Cărarea legămintelor: drumul spre viața eternă", "verses": ["Un împărat puternic dorea ca fiul său să domnească asupra unuia dintre regatele sale. Prințul a trebuit să învețe și să crească în înțelepciune pentru a urca pe tron. Într-o zi, împăratul s-a întâlnit cu prințul și i-a împărtășit planul său. Ei au fost de acord ca prințul să meargă într-o altă cetate și să dobândească experiență. Acolo, el avea să se confrunte cu încercări, dar avea, de asemenea, să se bucure de multe lucruri bune. Apoi, împăratul l-a trimis în acea cetate, unde era de așteptat ca prințul să-și dovedească credincioșia față de împărat și să demonstreze că era potrivit să primească privilegiile și responsabilitățile pe care împăratul le avea rezervate pentru el. Prințului i s-a dat libertatea să aleagă să primească sau nu aceste privilegii și responsabilități, în funcție de dorințele sale și credincioșia sa. Sunt sigur că doriți să știți ce s-a întâmplat cu prințul. S-a întors el să moștenească împărăția?", "Dragi frați și surori, fiecare dintre noi este un prinț sau o prințesă. Am fost trimiși în viața muritoare de către un Tată Ceresc iubitor pentru a ne bucura de binecuvântarea de a avea un trup care urma să devină nemuritor prin ispășirea și învierea lui Isus Hristos. Se așteaptă ca noi să ne pregătim să ne întoarcem în prezența lui Dumnezeu dovedind că vom „face toate lucrurile pe care Domnul, Dumnezeul [nostru], [ni] le va porunci” (Avraam 3:25).", "Pentru a ne ajuta, Salvatorul a venit să ne mântuiască și să ne arate calea de a ne întoarce la Dumnezeu. Copiii lui Dumnezeu sunt invitați să vină la Salvator și să fie perfecționați în El. În scripturi, găsim invitația de a veni la Domnul repetată de peste 90 de ori și mai mult de jumătate dintre acestea sunt invitații personale de la Domnul Însuși. Acceptarea invitației Salvatorului înseamnă să participăm la rânduielile Sale și să ținem legămintele pe care le-am făcut cu El. Isus Hristos este „calea, adevărul și viața” (Ioan 14:6) și ne invită pe „toți să [venim] la El și să [luăm] parte la bunătatea Sa; și El nu respinge pe nimeni dintre cei care vin la El” (2 Nefi 26:33).", "Învățarea și predarea noastră din Evanghelie ne consolidează convertirea la Tatăl Ceresc și la Isus Hristos și ne ajută să devenim mai asemănători Lor. Deși nu au fost revelate toate lucrurile cu privire la „timpul și modul exacte în care binecuvântările exaltării [vor] fi oferite”, noi putem fi, totuși, asigurați de acestea (M. Russell Ballard, “Speranță în Hristos”, Liahona, mai 2021, p. 55).", "Alma, înaltul preot, propovăduind în ținutul Zarahemla, a relatat o invitație profundă, făcută de Isus Hristos:", "„Iată, El trimite o chemare către toți oamenii, pentru că brațele milosteniei sunt întinse către ei; și El spune: Pocăiți-vă și Eu vă voi primi.", "Da, El spune: Veniți la Mine și vă veți împărtăși din fructul copacului vieții” (Alma 5:33-34).", "Salvatorul Însuși ne invită să venim la El și să luăm jugul Său asupra noastră ca noi să putem avea odihnă în această lume tumultuoasă (vedeți Matei 11:28-29). Să venim la Hristos înseamnă „să ne exercităm credința în [El], să ne pocăim zilnic, să facem legăminte cu Dumnezeu când primim rânduielile necesare salvării și exaltării și să îndurăm până la sfârșit ținând aceste legăminte” (Manual general – Slujirea în Biserica lui Isus Hristos a Sfinților din Zilele din Urmă, 1.2.1, ChurchofJesusChrist.org). Calea către perfecțiune este cărarea legămintelor și Isus Hristos este în centrul tuturor rânduielilor și legămintelor.", "Regele Beniamin ne-a învățat că, datorită legămintelor pe care le facem, noi devenim fii și fiice ale lui Hristos, Care ne-a născut spiritual și sub a Cărui conducere suntem făcuți liberi, pentru că „nu este niciun alt nume dat prin care vine salvarea” (vedeți Mosia 5:7-8). Noi suntem salvați dacă îndurăm până la sfârșit „urmând exemplul Fiului Dumnezeului celui Viu” (2 Nefi 31:16). Nefi ne-a sfătuit că nimic nu este făcut dacă doar intrăm pe cărarea cea strâmtă și îngustă; „trebuie să [înaintăm] cu fermitate în Hristos, având o strălucire perfectă a speranței și o iubire de Dumnezeu și de toți oamenii” (2 Nefi 31:19-20).", "Doctrina lui Hristos ne ajută să găsim cărarea legămintelor și să rămânem pe ea și Evanghelia este astfel plănuită, încât binecuvântările promise ale Domnului sunt primite prin rânduieli și legăminte sacre. Profetul lui Dumnezeu, președintele Russell M. Nelson, ne-a îndemnat în data de 16 ianuarie 2018, printr-o cuvântare transmisă la televizor: „[Rămâneți] pe cărarea legămintelor. Angajamentul dumneavoastră de a-L urma pe Salvator făcând legăminte cu El și, apoi, ținând acele legăminte, va deschide ușa pentru fiecare binecuvântare spirituală și privilegiu disponibile bărbaților, femeilor și copiilor de pretutindeni… Obiectivul pentru care fiecare dintre noi se străduiește este de a fi înzestrați cu putere într-o casă a Domnului, pecetluiți ca familii, credincioși față de legămintele făcute într-un templu, ceea ce ne face demni de cel mai mare dar al lui Dumnezeu – acela al vieții eterne” („În timp ce înaintăm împreună”, Liahona, apr. 2018, p. 7).", "Dumnezeu nu va abandona relația Sa cu oricine ține cu credință legămintele și nu-i va refuza binecuvântările Sale de viață eternă promise. Și, pe măsură ce onorăm legămintele sacre, noi ne apropiem de Salvator. Vârstnicul David A. Bednar ne-a învățat ieri că legămintele și rânduielile Evangheliei acționează în viața noastră precum o busolă pentru a ne oferi îndrumarea esențială de a veni la Hristos și a deveni mai asemănători Lui.", "Legămintele marchează calea înapoi către Dumnezeu. Rânduielile botezului și primirii darului Duhului Sfânt, rânduirea la preoție și împărtășania ne conduc la templul Domnului pentru a participa la rânduielile Sale ale exaltării.", "Doresc să menționez două lucruri pe care Salvatorul nostru le-a accentuat pentru a ne ajuta să ținem cu credință legămintele.", "Duhul Sfânt ne poate învăța, ne poate aduce aminte învățăturile Salvatorului și poate rămâne cu noi pentru totdeauna (vedeți Ioan 14:16, 26). El poate fi însoțitorul nostru constant pentru a ne îndruma pe cărarea legămintelor. Președintele Russell M. Nelson, ne-a învățat că, „în zilele care vor veni, nu va fi posibil să supraviețuim spiritual fără influența îndrumătoare, conducătoare, alinătoare și constantă a Duhului Sfânt” („Revelație pentru Biserică, revelație pentru viața noastră”, Liahona, mai 2018, p. 96).", "Salvatorul a instituit rânduiala împărtășaniei pentru ca noi să putem să ne amintim întotdeauna de El și să avem Spiritul Său cu noi. Botezul deschide poarta către viața eternă, iar împărtășania ne ajută să înaintăm cu fermitate pe cărarea legămintelor. Faptul de a lua din împărtășanie va fi o mărturie către Tatăl că noi ne aducem întotdeauna aminte de Fiul Său. Și dacă ne vom aduce aminte întotdeauna de El și vom ține poruncile Sale, atunci vom avea Spiritul Său cu noi. Adăugând la această promisiune, Domnul reînnoiește promisiunea iertării păcatelor, dacă noi ne pocăim cu umilință de păcatele noastre.", "Rămânând credincioși legămintelor noastre, noi trebuie să ne străduim să avem întotdeauna Spiritul pentru a ne pregăti să luăm, fiind demni, din împărtășanie și, astfel, noi luăm cu regularitate din împărtășanie pentru a avea întotdeauna Spiritul cu noi.", "Când fiica noastră avea cinci ani, avea o mașinuță cu baterii și îi plăcea să o conducă prin casă. Într-o seară, ea a venit la mine și a spus: „Tati, mașina mea nu mai merge. Putem să luăm niște benzină din mașina ta și să punem în ea, astfel încât să meargă din nou? Poate are nevoie de benzină ca mașina ta, pentru a merge”.", "Mai târziu, am observat că bateria se consumase, așa că am spus că o vom face să meargă în aproximativ o oră. Cu foarte mult entuziasm, ea a spus: „Da! O vom duce la benzinărie”. Pur și simplu am conectat bateria la o sursă electrică pentru a se încărca și, după o oră, ea a putut să conducă mașina, alimentată de bateria încărcată. După aceea, ea a învățat că este important să reîncarce întotdeauna bateria conectând-o la o sursă electrică.", "Așa cum fiica noastră a învățat despre relația dintre baterie și puterea de a-și conduce mașina de jucărie, așa și noi învățăm despre Isus Hristos, împărtășanie și Spirit. Noi avem nevoie de Spirit pentru a ne ajuta să navigăm prin viața muritoare în timp ce ținem cu credință legămintele și avem nevoie de împărtășanie pentru a ne energiza ființa spirituală. Reînnoirea legământului făcut la botez și luarea din împărtășanie determină credincioșia față de toate celelalte legăminte. Un sfârșit fericit este asigurat dacă studiem și onorăm, rugându-ne, invitația Salvatorului și ne bucurăm de binecuvântările Sale promise. El a spus: „Și pentru ca să poți să te păstrezi mai neîntinat de lume, du-te la casa de rugăciuni și oferă sacramentele tale în ziua Mea sfântă” (Doctrină și legăminte 59:9).", "Depun mărturie că celor care țin legămintele le sunt promise „pace în această lume și viață veșnică în lumea care va veni” (Doctrină și legăminte 59:23). Depun mărturie că, dacă luați cu regularitate din simbolurile Salvatorului prin împărtășanie, veți avea Spiritul Său pentru a vă îndruma pe cărarea legămintelor și a rămâne credincioși legămintelor dumneavoastră. În numele lui Isus Hristos, amin."]}, {"name": "Ucenici curajoși în zilele din urmă", "verses": ["Libertatea morală de a alege este darul prețios al lui Dumnezeu pentru fiecare dintre copiii Săi. Ei sunt „liberi să aleagă libertatea și viața veșnică, prin intermediul marelui Mijlocitor al tuturor oamenilor sau să aleagă robia și moartea, potrivit robiei și puterii diavolului”. Dumnezeu nu ne va constrânge să facem bine, iar diavolul nu poate să ne oblige să facem rău. Deși unii ar putea crede că viața muritoare este un concurs între Dumnezeu și dușman, este de ajuns un cuvânt de la Salvator „și Satana este redus la tăcere și alungat… Tăria [noastră] este cea care este pusă la încercare – nu a lui Dumnezeu”.", "În cele din urmă, vom secera ceea ce au semănat alegerile noastre pe parcursul vieții. Așadar, ce indică suma totală a gândurilor, dorințelor, cuvintelor și faptelor noastre despre dragostea noastră față de Salvator, slujitorii Săi aleși și Biserica Sa restaurată? Înseamnă, pentru noi, legămintele noastre făcute la botez, cele ale preoției și cele pe care le-am făcut în templu mai mult decât laudele lumii sau numărul de „like-uri” de pe rețelele de socializare? Sunt dragostea noastră pentru Domnul și poruncile Sale mai puternice decât dragostea noastră pentru orice altceva sau oricine altcineva din această viață?", "Dușmanul și ucenicii lui au căutat întotdeauna să distrugă lucrările lui Hristos și ale profeților Săi. Poruncile Salvatorului, dacă nu au fost ignorate în totalitate, au fost raționate până când au ajuns să nu mai aibă niciun sens pentru mulți din ziua de astăzi. Mesagerii lui Dumnezeu care ne învață adevăruri „incomode” sunt, adesea, respinși. Însuși Salvatorul a fost numit „un om mâncăcios și băutor de vin”, acuzat de tulburarea sentimentului general și de învrăjbire. Suflete slabe și conspirative „s-au sfătuit cum să prindă pe Isus cu vorba” și „partida” Sa de creștini de la început „[stârnea] pretutindeni… împotrivire”.", "Salvatorul și ucenicii Săi din perioada de început s-au confruntat cu o serioasă opoziție internă și externă și noi ne confruntăm cu același lucru. Astăzi, este aproape imposibil să trăim, în mod curajos, conform credinței noastre fără să fim, din când în când, arătați disprețuitor cu degetul, în realitate sau în spațiul virtual, de către cei din lume. Dacă Îl urmăm cu încredere pe Salvator suntem răsplătiți, dar, uneori, putem fi prinși în capcanele celor care pledează pentru filosofia „mâncați, beți și vă veseliți”, în care credința în Hristos, supunerea și pocăința sunt înlocuite cu iluzia că Dumnezeu va justifica un mic păcat, deoarece ne iubește atât de mult.", "Vorbind „fie prin propriul [Său] glas, fie prin glasul slujitorilor [Săi]”, nu a spus Salvatorul despre zilele noastre că „va veni vremea când oamenii nu vor putea să sufere învățătura sănătoasă; ci le vor gâdila urechile să audă lucruri plăcute, și își vor da învățături după poftele lor” și mulți „își vor întoarce urechea de la adevăr, și se vor îndrepta spre istorisiri închipuite”? Nu a deplâns El că „degeaba Mă cinstesc ei, învățând ca învățături niște porunci omenești”? Nu ne-a avertizat El că „se vor scula din mijlocul [nostru] oameni, care vor învăța lucruri stricăcioase, ca să tragă pe ucenici de partea lor”? Nu a prevestit El că vor fi oameni care vor „[numi] răul bine, și binele rău” și că „omul va avea de vrăjmași chiar pe cei din casa lui”?", "Deci, cum rămâne cu noi? Ar trebui să fim intimidați sau să ne fie teamă? Ar trebui să trăim conform religiei noastre pe ascuns? În mod sigur, nu! Având credință în Hristos, noi nu trebuie să ne temem de ocara oamenilor, nici să ne fie frică de mânia lor. Avându-L pe Salvator la cârmă și pe profeții din zilele noastre să ne conducă și să ne îndrume, „cine va fi împotriva noastră?”. Haideți să fim încrezători, nu defensivi, curajoși, nu timizi, credincioși, nu temători, pe măsură ce ținem înălțată lumina Domnului în aceste ultime zile!", "Salvatorul ne-a spus clar: „Pe orișicine Mă va mărturisi înaintea oamenilor, îl voi mărturisi și Eu înaintea Tatălui Meu… dar de oricine se va lepăda de Mine înaintea oamenilor, Mă voi lepăda și Eu înaintea Tatălui Meu”.", "În consecință, în timp ce unii ar prefera un dumnezeu care nu dă porunci, haideți ca noi să mărturisim cu curaj, folosind cuvintele vârstnicului D. Todd Christofferson, că „un dumnezeu care nu are nicio cerință este echivalentul funcțional al unui dumnezeu care nu există”.", "În timp ce unii ar prefera să aleagă poruncile pe care le urmează, haideți să acceptăm cu bucurie invitația Salvatorului „[de a trăi] prin fiecare cuvânt care iese din gura lui Dumnezeu”.", "Deși mulți cred că Domnul și Biserica Sa îngăduie să facem „orice inima [noastră] dorește”, haideți să proclamăm cu mult curaj că este greșit să „[ne luăm] după mulțime ca să [facem] rău”, deoarece „mulțimea nu poate face să fie drept ceea ce a Dumnezeu a declarat că este rău”.", "„O, adu-ți aminte, adu-ți aminte… cât de stricte [și, totuși, eliberatoare] sunt poruncile lui Dumnezeu.” A le propovădui cu fermitate poate fi privit, uneori, ca un act de intoleranță. Haideți, așadar, să demonstrăm, plini de respect, că nu este numai posibil, ci și esențial să iubim un copil al lui Dumnezeu care are crezuri diferite de ale noastre.", "Îi putem accepta și respecta pe alții fără să le susținem crezurile sau faptele care nu se aliniază cu voia Domnului. Nu este nevoie să sacrificăm adevărul pentru a fi agreabili și doriți în societate.", "Sionul și Babilonul sunt incompatibile. „Nimeni nu poate sluji la doi stăpâni.” Să ne aducem aminte cu toții întrebarea pătrunzătoare a Salvatorului: „De ce-Mi ziceți: «Doamne, Doamne!» și nu faceți ce spun Eu?”.", "Să ne arătăm dragostea față de Domnul prin supunere sinceră și voluntară.", "Dacă vă simțiți prinși între calitatea dumneavoastră de ucenici și lume, vă rog să vă amintiți că iubitorul dumneavoastră Salvator vă „trimite o chemare… pentru că brațele milosteniei sunt întinse către [dumneavoastră]; și El spune: Pocăiți-vă și Eu vă voi primi”.", "Președintele Russell M. Nelson ne-a învățat că Isus Hristos „va înfăptui unele dintre cele mai mărețe lucrări ale Sale, începând de acum și până când va veni din nou”. Dar dânsul ne-a învățat, de asemenea, că „aceia care aleg calea Domnului vor fi, cel mai probabil, prigoniți”. Este posibil ca, uneori, să trebuiască să fim „învredniciți să [fim] batjocoriți, pentru Numele Lui”, pe măsură ce „[permitem] glasului Său să aibă prioritate asupra oricărui altuia”.", "„Ferice de acela”, a spus Salvatorul, „pentru care Eu nu voi fi un prilej de poticnire”. În altă parte, învățăm că „multă pace au cei ce iubesc legea Ta, și nu li se întâmplă nicio nenorocire”. Niciuna! Așadar, haideți să ne întrebăm: „Îndur eu o vreme, dar, cum vine un necaz sau o prigonire din pricina cuvântului, mă lepăd de el? Sunt eu clădit cu fermitate pe stânca lui Isus Hristos și a slujitorilor Săi?”.", "Adepții relativismului moral susțin că adevărul este doar un construct social, că nu există reguli morale absolute. Ceea ce spun ei, de fapt, este că nu există păcat, că „orice [face] un om… nu este nicio crimă”, o filosofie a cărei paternitate este revendicată cu mândrie de dușman! Așadar, să fim atenți la lupii în haine de oaie, care racolează tot timpul adepți și „[deseori, își folosesc] rezervele intelectuale pentru a-și masca [propriile] greșeli de comportament”.", "Dacă dorim cu adevărat să fim ucenici curajoși ai lui Hristos, vom găsi o cale. Altfel, dușmanul oferă alternative ispititoare. Dar, în calitate de ucenici credincioși, „nu trebuie să ne cerem scuze pentru crezurile noastre, nici să ne retragem de la ceea ce știm că este adevărat”.", "În concluzie, un cuvânt despre cei 15 slujitori ai lui Dumnezeu care sunt așezați în spatele meu. În timp ce lumea le „[zice] văzătorilor: «Să nu vedeți!» și prorocilor: «Să nu prorociți!»”, cei credincioși sunt „încoronați cu binecuvântări de sus, da, cu porunci care nu vor fi puține, și cu revelații la timpul lor”.", "Fără să ne surprindă, acești bărbați atrag și absorb, deseori, sentimente puternice, în special negative și ostile, de la cei care nu sunt mulțumiți de cuvântul lui Dumnezeu, așa cum îl proclamă profeții. Cei care îi resping pe profeți nu își dau seama că „nicio prorocie din scriptură nu [este pentru a se tâlcui] singură” și nu este rezultatul voinței omului, „ci oamenii [vorbesc acum] de la Dumnezeu, [după cum sunt] mânați de Duhul Sfânt”.", "Asemenea lui Pavel, acestor bărbați ai lui Dumnezeu „[nu le este] rușine… de mărturisirea Domnului nostru” și sunt „[întemnițații]” Săi, în sensul că doctrina pe care o propovăduiesc nu este a lor, ci a Celui Care i-a chemat. Asemenea lui Petru, ei „nu [pot] să nu [vorbească] despre ce [au] văzut și [au] auzit”. Depun mărturie că membrii Primei Președinții și cei ai Cvorumului celor Doisprezece Apostoli sunt oameni buni și onești care Îl iubesc pe Dumnezeu și îi iubesc pe copiii Săi și care sunt iubiți de El. Noi trebuie să primim cuvintele lor ca și cum ar fi din gura Domnului, „în toată răbdarea și credința. Pentru că, făcând aceste lucruri, porțile iadului nu [ne] vor birui… și Domnul Dumnezeu va dispersa puterile întunericului din fața [noastră]”.", "„Nicio mână nesfințită nu poate să oprească lucrarea din progres”; ea va merge înainte triumfător, cu sau fără dumneavoastră sau mine, așadar „alegeți astăzi cui vreți să slujiți”. Nu fiți înșelați sau intimidați de zgomotele puternice specifice dușmanului care se aud din clădirea mare și spațioasă. Pentru inimile frânte și spiritele smerite, strigătele lor disperate nu se potrivesc cu influența senină a glasului liniștit și slab.", "Depun mărturie că Hristos trăiește, că El este Salvatorul și Mântuitorul nostru și că El conduce Biserica Sa prin intermediul Primei Președinții și al Cvorumului celor Doisprezece Apostoli, asigurându-Se astfel că nu „[plutim] încoace și încolo, purtați de orice vânt de învățătură”.", "„Adevărații ucenici ai lui Isus Hristos”, ne-a învățat președintele Nelson, „sunt dornici să fie aparte, să vorbească, dând dovadă de curaj, și să fie diferiți față de oamenii din lume. Ei sunt neînfricați, devotați și curajoși”.", "Frați și surori, este o zi bună să fim buni! În numele sacru al lui Isus Hristos, amin."]}, {"name": "Convertirea este obiectivul nostru", "verses": ["De mai bine de trei ani, am început o călătorie împreună ca membri ai Bisericii Domnului. În luna octombrie a anului 2018, Prima Președinție și Cvorumul celor Doisprezece Apostoli ne-au invitat să învățăm despre Isus Hristos studiind scripturile într-un mod nou și plin de inspirație, având drept îndrumar resursa Vino și urmează-Mă.", "În orice călătorie, este bine să ne oprim din când în când pentru a ne evalua progresul și a ne asigura că încă ne îndreptăm spre obiectivul nostru.", "Gândiți-vă la această declarație profundă din introducerea manualului Vino și urmează-Mă:", "„Obiectivul tuturor formelor de predare și învățare a Evangheliei este de a ne consolida convertirea la Tatăl Ceresc și la Isus Hristos…", "Procesul de învățare a Evangheliei, care întărește credința și înlesnește miracolul convertirii, nu are loc deodată. Acesta depășește limitele sălii de clasă, pentru a ajunge în inima noastră și în căminul nostru. Sunt necesare eforturi zilnice consecvente pentru a înțelege Evanghelia și a trăi conform acesteia. Învățarea Evangheliei care duce la adevărata convertire necesită influența Duhului Sfânt”.", "Acesta este miracolul pe care îl căutăm – când o persoană are o experiență în scripturi și acea experiență este binecuvântată de influența Duhului Sfânt. Astfel de experiențe sunt pietre de temelie prețioase pentru convertirea noastră la Salvator. Și, așa cum ne-a amintit recent președintele Russell M. Nelson, temeliile spirituale trebuie să fie întărite în mod constant. Convertirea trainică este un proces care durează întreaga viață. Convertirea este obiectivul nostru.", "Pentru a fi cel mai eficiente, experiențele dumneavoastră în ceea ce privește scripturile trebuie să fie ale dumneavoastră. Faptul de a citi sau a auzi despre experiențele și cunoștințele altei persoane poate fi util, dar acest lucru nu va aduce aceeași putere de convertire. Nu există nimic care să înlocuiască timpul pe care dumneavoastră îl petreceți în scripturi, auzindu-L pe Duhul Sfânt vorbindu-vă în mod direct.", "În fiecare săptămână, când deschid manualul Vino și urmează-Mă, scriu această întrebare în partea de sus a paginii: „Ce mă învață Duhul Sfânt în această săptămână în timp ce citesc aceste capitole?”.", "În timp ce studiez din scripturi, mă gândesc la această întrebare din nou și din nou. Și, fără îndoială, primesc impresii spirituale și le notez în manualul meu.", "Acum, cum știu când mă învață Duhul Sfânt? Ei bine, de obicei se întâmplă în moduri mici și simple. Uneori, un fragment din scripturi pare să iasă în evidență pe o pagină și îmi atrage atenția. Alteori, simt că mintea mea este luminată de o înțelegere mai mare a unui principiu al Evangheliei. Simt, de asemenea, influența Duhului Sfânt când soția mea, Anne Marie, și cu mine vorbim despre ceea ce citim. Perspectivele ei invită întotdeauna Spiritul.", "În acest an, studiem Vechiul Testament – scriptură sfântă care ne umple sufletul de lumină. În timp ce citesc Vechiul Testament, simt că petrec timp cu persoane de încredere care mă îndrumă: Adam, Eva, Enoh, Noe, Avraam și mulți alții.", "În această săptămână, în timp ce studiem Exodul, capitolele 7-13, învățăm cum i-a eliberat Domnul pe copiii lui Israel după secole de robie în Egipt. Citim despre nouă urgii – nouă manifestări impresionante ale puterii lui Dumnezeu – la care faraonul a fost martor fără a-și înmuia inima.", "Apoi, Domnul i-a spus profetului Său, Moise, despre a zecea urgie – și cum se putea pregăti fiecare familie din Israel pentru ea. Ca parte a unui ritual pe care aveau să-l numească Paște, israeliții trebuiau să sacrifice un miel de parte bărbătească, unul fără cusur. Apoi, ei trebuiau să ungă pragul ușii casei lor cu sângele mielului. Domnul a promis că toate casele marcate cu acel sânge aveau să fie protejate de urgia teribilă care urma să vină.", "În scripturi, citim: „Și copiii lui Israel… au făcut cum poruncise Domnul lui Moise” (Exodul 12:28). Există ceva foarte puternic în această declarație simplă de supunere.", "Deoarece copiii lui Israel au urmat sfatul lui Moise și au acționat cu credință, au fost salvați de urgie și, cu timpul, eliberați din robia lor.", "Așadar, ce m-a învățat Duhul Sfânt în aceste capitole din această săptămână?", "Iată câteva gânduri care mi-au rămas în minte.", "Domnul lucrează prin profetul Său pentru a proteja și salva poporul Său.", "Credința și umilința de a-l urma pe profet au precedat miracolul protecției și al eliberării.", "Sângele de pe tocul ușii era un semn vizibil al credinței lăuntrice în Isus Hristos, Mielul lui Dumnezeu.", "Sunt impresionat de paralela dintre modul în care Domnul Și-a binecuvântat poporul în această relatare din Vechiul Testament și modul în care El Își binecuvântează, de asemenea, poporul astăzi.", "Când profetul în viață al Domnului, președintele Nelson, ne-a prezentat programul Vino și urmează-Mă ca mijloc de a studia scripturile, dânsul ne-a invitat să ne transformăm căminele în sanctuare ale credinței și centre de învățare a Evangheliei.", "Apoi, dânsul a promis patru binecuvântări concrete.", "Zilele dumneavoastră de sabat vor fi o desfătare.", "Copiii dumneavoastră vor fi entuziasmați să-și însușească învățăturile Salvatorului și să trăiască potrivit acestora.", "Influența dușmanului în viața dumneavoastră și în căminul dumneavoastră va scădea.", "Aceste schimbări din familia dumneavoastră vor fi considerabile și continue.", "Acum, nu avem nicio consemnare în jurnal de la cei care au trăit experiența Paștelui împreună cu Moise în Egipt. Totuși, avem multe mărturii de la sfinți care, având aceeași credință, urmează astăzi sfaturile președintelui Nelson și primesc binecuvântările promise.", "Iată câteva astfel de mărturii.", "O mamă a unei familii tinere a spus: „Noi vorbim despre Hristos și ne bucurăm în Hristos în căminul nostru. Pentru mine, aceasta este cea mai mare binecuvântare – copiii mei pot crește având aceste conversații despre Evanghelie în cadrul căminului care îi aduc mai aproape de Salvator”.", "Un frate în vârstă a numit studiul său al scripturilor prin programul Vino și urmează-Mă „o conductă plină de lumină divină care ne ajută să vedem principiul doctrinar din Evanghelie care este necesar pentru buna noastră stare spirituală”.", "O tânără soție a descris binecuvântările căsătoriei ei: „Am putut să cunosc mai profund inima soțului meu și am putut să-mi deschid inima mai mult față de el în timp ce am studiat împreună”.", "O mamă a unei familii numeroase a observat modul în care eforturile ei de a-i învăța pe membrii familiei ei s-au schimbat. Ea a menționat: „Privind în urmă, era ca și cum cântam la pian purtând mănuși de iarnă. Făceam mișcările, dar muzica nu era chiar potrivită. Acum, am dat jos mănușile și, deși muzica mea tot nu este perfectă, aud diferența. Vino și urmează-Mă mi-a dat viziune, capacitate, concentrare și scop”.", "Un tânăr soț a spus: „Cele mai importante priorități ale mele acasă au devenit mai clare de când am făcut din Vino și urmează-Mă o parte obișnuită a dimineților mele. Studiul mă face să mă gândesc mai mult la lucrurile care contează cel mai mult pentru mine, cum ar fi templul, relația cu soția mea și chemarea mea. Sunt recunoscător că locuința mea este un sanctuar în care Dumnezeu are întâietate”.", "O soră a împărtășit: „Experiențele mele zilnice cu Vino și urmează-Mă sunt rareori remarcabile, dar, cu timpul, pot vedea cum sunt schimbată datorită unui studiu constant și concentrat al scripturilor. Acel tip de studiu mă face să fiu umilă, mă învață și mă schimbă puțin câte puțin”.", "Un fost misionar a relatat: „Programul Vino și urmează-Mă m-a ajutat să mă apropii de nivelul de studiu al scripturilor pe care l-am avut în misiunea mea și am putut trece de la o mentalitate de bifare a studiului scripturilor pe o listă cu lucruri de făcut, la sesiuni cu adevărat îmbucurătoare de cunoaștere a lui Dumnezeu”.", "Un frate a spus: „Simt că Duhul Sfânt este mai prezent în viața mea și simt îndrumarea revelatoare a lui Dumnezeu în luarea hotărârilor. Am conversații mai profunde despre frumusețea doctrinei simple a lui Hristos și a ispășirii Sale”.", "Un copil în vârstă de șapte ani a împărtășit: „În curând, voi fi botezat iar programul Vino și urmează-Mă mă pregătește. Familia mea și cu mine vorbim despre botez și nu am emoții că voi fi botezat acum. Vino și urmează-Mă ajută Duhul Sfânt să intre în inima mea și simt căldură când citesc din scripturi”.", "Și, de asemenea, de la o mamă cu mai mulți copii: „Când studiem cuvântul lui Dumnezeu, El ne ajută familia să treacă de la îngrijorare la putere; de la încercare și provocare la eliberare; de la ceartă și critică la dragoste și pace; și de la influența dușmanului la influența lui Dumnezeu”.", "Aceștia și mulți alți ucenici credincioși ai lui Hristos au pus, în mod simbolic, sângele Mielului lui Dumnezeu la intrarea în căminul lor. Ei își dovedesc angajamentul lăuntric de a-L urma pe Salvator. Credința lor precedă miracolul. Este miracolul unei persoane care are o experiență cu scripturile, iar acea experiență este binecuvântată de influența Duhului Sfânt.", "Când studiem scripturile, nu există foamete spirituală în ținut. După cum a spus Nefi: „Aceia care vor asculta de cuvântul lui Dumnezeu și se vor ține tare de el, aceia nu vor pieri niciodată; și, de asemenea, nici ispitele și nici săgețile de foc ale dușmanilor nu-i vor învinge până la orbire ca să-i ducă la distrugere (1 Nefi 15:24).", "În vremurile străvechi, când copiii lui Israel au urmat îndrumările Domnului date prin profetul Moise, ei au fost binecuvântați cu siguranță și libertate. Astăzi, pe măsură ce urmăm îndrumarea Domnului dată prin profetul nostru în viață, președintele Nelson, suntem la fel de binecuvântați cu convertire în inima noastră și protecție în căminul nostru.", "Depun mărturie că Isus Hristos trăiește. Aceasta este Biserica Sa, restaurată pe pământ prin profetul Joseph Smith. Președintele Russell M. Nelson este profetul Domnului astăzi. Îl iubesc și îl susțin. În numele lui Isus Hristos, amin."]}, {"name": "Venerarea lui Hristos și a Evangheliei Sale", "verses": ["Am un prieten bun, profesor universitar strălucit, pensionar, autor prolific și, mai presus de toate, ucenic devotat al lui Isus Hristos. El a vizitat Țara Sfântă de zeci de ori pentru a participa la conferințe, a face cercetări academice și a conduce tururi. Potrivit celor spuse de el, de fiecare dată când vizitează pământul pe care a mers Isus, se minunează pentru că, fără îndoială, învață ceva nou, uimitor și fascinant despre Salvator, slujirea Sa în viața muritoare și patria Sa preaiubită. Venerația pe care prietenul meu o manifestă când vorbește despre tot ce învață în Țara Sfântă este contagioasă și această uimire a fost fundamentală în marile realizări și preocupări academice din viața sa.", "În timp ce i-am ascultat experiențele trăite și i-am simțit entuziasmul, am reflectat la cât de mult mai multă admirație spirituală, ca să spun așa, putem și ar trebui să simțim față de Evanghelia pe care Isus Hristos a propovăduit-o și schimbarea pe care ea o poate aduce în calitatea noastră de ucenici și în călătoria noastră către viața eternă. Admirația la care mă refer este emoția, venerația sau uimirea pe care o au toți cei care Îl pun, cu toată inima, în centrul vieții lor pe Salvator și învățăturile Sale și care recunosc cu umilință prezența Sa în viața lor. Un astfel de sentiment de admirație, inspirat de influența Duhului Sfânt, stimulează entuziasmul de a trăi cu bucurie potrivit doctrinei lui Hristos.", "Scripturile conțin mai multe exemple despre modul în care se pot manifesta aceste sentimente. Profetul Isaia, de exemplu, și-a exprimat profunda recunoștință față de Domnul prin faptul că s-a bucurat în El. Cei care L-au auzit pe Isus propovăduind în sinagoga din Capernaum au fost uimiți de doctrina Sa și de tăria cu care El a propovăduit-o. Același sentiment a fost cel care a pătruns în fiecare fibră a inimii tânărului Joseph Smith când a citit, în Biblie, primul capitol din Iacov, care l-a făcut să caute înțelepciunea lui Dumnezeu.", "Preaiubiții mei frați și surori, când Îl venerăm cu adevărat pe Isus Hristos și Evanghelia Sa, noi suntem mai fericiți, suntem mai entuziaști cu privire la lucrarea lui Dumnezeu și recunoaștem mâna Domnului în toate lucrurile. Mai mult, studiul cuvintelor lui Dumnezeu este mai plin de însemnătate; rugăciunile noastre sunt spuse cu mai multă atenție; preaslăvirea noastră este mai pioasă; slujirea noastră în împărăția lui Dumnezeu este mai sârguincioasă. Toate aceste acțiuni contribuie la o influență a Spiritului Sfânt mai frecventă în viața noastră. Astfel, mărturia noastră despre Salvator și Evanghelia Sa va fi întărită, noi Îl vom menține pe Hristos viu în noi și ne vom trăi viața „[înrădăcinată și zidită] în El, întăriți prin credință… sporind în ea cu mulțumiri”. Când trăim în acest fel, devenim mai rezistenți spiritual și suntem protejați împotriva căderii în capcana apatiei spirituale.", "O astfel de apatie este caracterizată de pierderea treptată a entuziasmului de a ne implica pe deplin în Evanghelia Domnului. Aceasta începe, în general, când simțim că am ajuns, deja, la toată cunoașterea și toate binecuvântările de care avem nevoie pentru a fi fericiți în această viață. Această mulțumire de sine, ca să spun așa, ne face să considerăm că darurile Evangheliei ni se cuvin și, de atunci încolo, riscăm să neglijăm atât cufundarea cu regularitate în principiile esențiale ale Evangheliei lui Isus Hristos, cât și legămintele pe care le-am făcut. Ca urmare, ne depărtăm treptat de Domnul; slăbindu-ne capacitatea de a-L „[asculta]”, devenind indiferenți și insensibili la măreția lucrării Sale. Îndoiala cu privire la adevărurile pe care le-am primit deja poate pătrunde în mintea și inima noastră, făcându-ne vulnerabili la ispitele dușmanului.", "Pastorul Aiden Wilson Tozer, renumit scriitor și creștin cutezător, a scris: „Mulțumirea de sine este un dușman fatal al întregii creșteri spirituale”. Nu este aceasta exact ce s-a întâmplat poporului lui Nefi la scurt timp după nașterea lui Hristos? Ei „au început să fie din ce în ce mai puțin uimiți de un semn sau de o minune din cer… și… să nu mai credă în toate cele pe care le auziseră și le văzuseră”. Astfel, Satana „le-a orbit ochii și i-a rătăcit ca să creadă că doctrina lui Hristos era un lucru nebunesc și deșert”.", "Preaiubiții mei, frați și surori, în dragostea Sa perfectă și infinită și cunoscând firea noastră omenească, Salvatorul a stabilit calea prin care noi putem evita să cădem în capcana apatiei spirituale. Invitația Salvatorului ne oferă o perspectivă mai largă, mai ales dacă ne gândim la lumea complexă în care trăim: „Învață de la Mine și ascultă cuvintele Mele; umblă în umilința ce vine din Spiritul Meu și vei avea pace în Mine”. Când acceptăm invitația Salvatorului, ne demonstrăm umilința, dorința de a fi învățați și speranța de a deveni mai asemănători Lui. Această invitație include, de asemenea, a-I sluji Lui și a sluji copiilor lui Dumnezeu „cu toată inima, cu tot sufletul, cu tot cugetul și cu toată tăria” noastră. La baza efortului nostru în această călătorie se află, desigur, cele două mari porunci: să-L iubim pe Domnul, Dumnezeul nostru, și să ne iubim aproapele ca pe noi înșine.", "Acest tip de comportament face parte din caracterul divin al lui Isus și a fost evident în tot ce a făcut El în timpul slujirii Sale pe pământ. Prin urmare, când ne dedicăm, în mod intenționat și cu adevărat, faptului de a privi către El și a învăța din exemplul Său perfect, ajungem să-L cunoaștem mai bine. Noi creștem în ce privește entuziasmul și dorința noastră de a integra în viața noastră standardul suprem privind modul în care trebuie să trăim, exemplul pe care trebuie să-l oferim și poruncile pe care trebuie să le urmăm. De asemenea, dobândim mai multă înțelegere, înțelepciune, caracter divin și har înaintea lui Dumnezeu și semenilor noștri. Vă pot asigura că abilitatea noastră de a simți influența și dragostea Salvatorului va crește în viața noastră, mărind credința noastră, dorința noastră de a acționa în mod neprihănit și motivația de a sluji Lui și altora. Pe lângă aceasta, recunoștința noastră pentru binecuvântările și încercările de care avem parte în viața muritoare se va întări și va deveni parte a preaslăvirii noastre adevărate.", "Dragii mei prieteni, toate aceste lucruri ne întăresc admirația spirituală față de Evanghelie și ne fac să ținem cu bucurie legămintele pe care le facem cu Domnul – chiar și în mijlocul încercărilor și provocărilor de care avem parte. Desigur, pentru ca aceste rezultate să aibă loc, trebuie să ne cufundăm cu credință și intenție adevărată în învățăturile Salvatorului, străduindu-ne să integrăm atributele Sale în modul nostru de a fi. Mai mult, trebuie să ne apropiem mai mult de El prin pocăința noastră căutând iertarea Sa și puterea Sa mântuitoare în viața noastră și ținând poruncile Sale. Domnul Însuși a promis că ne va netezi cărările dacă ne vom încrede în El din toată inima, recunoscându-L în toate căile noastre și nebizuindu-ne pe propria înțelegere.", "Un bărbat pe care l-am întâlnit recent, al cărui nume este Wes, a acceptat invitația lui Hristos de a învăța de la El și din Evanghelia Sa și a început să simtă minunea dragostei Sale după 27 de ani în care s-a îndepărtat de cărarea legămintelor. El mi-a spus că, într-o zi, a fost contactat, pe Facebook, de un misionar, vârstnicul Jones, care fusese desemnat temporar în zona lui Wes, înainte de a se duce în misiunea care i-a fost desemnată inițial, în Panama. Când vârstnicul Jones a găsit profilul lui Wes, neștiind dinainte că era deja membru al Bisericii, a simțit îndrumarea Duhului Sfânt și a știut că trebuia să-l contacteze imediat pe Wes. El a acționat repede potrivit acestei impresii. Wes a fost uimit de această contactare neașteptată și a început să-și dea seama că Domnul știa de el în pofida distanțării sale de cărarea legămintelor.", "De atunci înainte, Wes și misionarii au comunicat frecvent. Vârstnicul Jones și colegul lui au oferit săptămânal acte de slujire și mesaje spirituale care l-au ajutat pe Wes să-și recapete venerația față de Salvator și Evanghelia Sa. A reaprins flacăra mărturiei sale despre adevăr și despre dragostea Salvatorului pentru el. Wes a simțit pacea care vine din partea Mângâietorului și a dobândit tăria de care avea nevoie pentru a se întoarce la turmă. El mi-a spus că această experiență l-a readus la viață din punct de vedere spiritual și emoțional și l-a ajutat să înlăture sentimentele de amărăciune acumulate de-a lungul anilor din cauza experiențelor grele prin care trecuse.", "Așa cum a observat prietenul meu profesor, menționat mai devreme, există întotdeauna ceva minunat și fascinant de învățat despre Isus Hristos și Evanghelia Sa. Domnul a făcut promisiuni minunate tuturor celor care, asemenea nouă, caută să învețe de la El și să integreze cuvintele Sale în viața lor. Lui Enoh, El i-a spus: „Iată, Spiritul Meu [va fi] asupra ta, de aceea, toate cuvintele tale le voi justifica; și munții vor fugi înaintea ta și râurile își vor schimba cursul; și tu vei rămâne în Mine și Eu în tine”. Prin slujitorul Său, regele Beniamin, El a declarat: „Veți fi numiți copiii lui Hristos, fiii și fiicele Lui; căci iată, în ziua aceasta El v-a născut pe voi spiritual; căci voi spuneți că inimile voastre sunt schimbate prin credință în numele Lui; de aceea, voi v-ați născut din El și ați devenit fiii și fiicele Lui”.", "De aceea, pe măsură ce ne străduim sincer și continuu să învățăm de la Salvator și să urmăm exemplul Său, vă promit, în numele Său, că atributele Sale divine vor fi scrise în mintea și inima noastră, că vom deveni mai asemănători Lui și că vom merge cu El.", "Preaiubiții mei, frați și surori, mă rog ca noi să-L venerăm mereu pe Isus Hristos și dragostea Sa completă, infinită și perfectă. Fie ca amintirea a ceea ce ochii noștri au văzut și inima noastră a simțit să ne mărească venerația față de sacrificiul ispășitor al Salvatorului, care ne poate vindeca de rănile spirituale și emoționale și ne poate ajuta să ne apropiem mai mult de El! Fie ca noi să ne minunăm de marile promisiuni pe care Tatăl le are în mâinile Sale și pe care El le-a pregătit pentru cei care sunt credincioși:", "„Împărăția este a voastră și binecuvântările ei sunt ale voastre și bogățiile eternității sunt ale voastre.", "Și acela care primește toate lucrurile cu recunoștință va fi slăvit”.", "Isus este Mântuitorul lumii și aceasta este Biserica Sa. Depun mărturie despre aceste adevăruri în numele venerat, sacru și măreț al Salvatorului nostru Isus Hristos, amin."]}, {"name": "Alăturați-vă turmei lui Dumnezeu", "verses": ["Ca tineri părinți, fratele și sora Samad au învățat Evanghelia lui Isus Hristos în casa lor simplă, cu două camere, din Semarang, Indonezia. Așezați în jurul unei mese mici, cu o lampă slabă care părea să atragă mai mult țânțari decât să ofere lumină, doi tineri misionari i-au învățat adevăruri eterne. Prin rugăciune sinceră și călăuzirea Duhului Sfânt, au ajuns să creadă ceea ce au fost învățați și au ales să fie botezați și să devină membri ai Bisericii lui Isus Hristos a Sfinților din Zilele din Urmă. Acea hotărâre și modul lor de viață de atunci înainte i-au binecuvântat pe fratele și sora Samad și pe familia lor în toate aspectele vieții lor.", "Ei se numără printre primii sfinți pionieri din Indonezia. Mai târziu, au primit rânduielile din templu și fratele Samad a slujit ca președinte de ramură și, apoi, ca președinte de district, mergând cu mașina prin toată provincia Central Java pentru a-și îndeplini responsabilitățile. În ultimul deceniu, a slujit ca primul patriarh al Țărușului Surakarta, Indonezia.", "Fiind unul dintre misionarii din acea casă umilă și plină de credință de acum 49 de ani, am văzut în ei ceea ce ne-a învățat regele Beniamin în Cartea lui Mormon: „Aș dori ca voi să vă gândiți la starea binecuvântată și fericită a acelora care țin poruncile lui Dumnezeu. Căci iată, ei sunt binecuvântați în toate lucrurile, atât cele lumești, cât și cele spirituale”. Binecuvântările care se revarsă în viața celor care urmează exemplul și învățăturile lui Isus Hristos, care aleg să fie numărați printre ucenicii Săi, sunt numeroase, pline de bucurie și eterne.", "Invitația pe care Alma a făcut-o celor adunați la Apele lui Mormon de a face legământul botezului începe cu următoarea frază: „Acum, după cum sunteți dornici să vă adunați în turma lui Dumnezeu”.", "Un staul sau un adăpost este un țarc mare, adesea construit cu pereți de piatră, în care oile sunt protejate noaptea. Are doar o singură intrare. La sfârșitul zilei, păstorul cheamă oile. Ele îi cunosc glasul și, prin poartă, intră în siguranța staulului.", "Poporul lui Alma ar fi știut că păstorii stau la poarta îngustă a staulului pentru ca, atunci când oile intră, ele să fie numărate și rănile și afecțiunile lor să fie văzute și îngrijite una câte una. Siguranța și starea bună a oilor depind de dorința lor de a se duce în staul și a rămâne în staul.", "Printre noi pot fi unii care simt că sunt la marginea turmei, crezând, poate, că este mai puțină nevoie de ei sau sunt mai puțin apreciați sau că locul lor nu este în turmă. Și, la fel ca în adăpost, în turma lui Dumnezeu, uneori, îi supărăm pe alții sau suntem supărați de alții și trebuie să ne pocăim sau să iertăm.", "Dar Păstorul cel Bun – adevăratul nostru păstor – este întotdeauna bun. În turma lui Dumnezeu, avem parte de grija Sa atentă, încurajatoare și suntem binecuvântați să simțim dragostea Sa mântuitoare. El a spus: „Te-am săpat pe mâinile Mele, și zidurile tale sunt totdeauna înaintea ochilor Mei!”. Salvatorul nostru a săpat pe palmele Sale păcatele, durerile, suferințele noastre și tot ceea ce este nedrept în viață. Toți sunt bineveniți să primească aceste binecuvântări, dacă „[sunt] dornici să [se alăture]” și aleg să fie în turmă. Darul libertății de a alege nu este doar dreptul de a alege; este ocazia de a alege ceea ce este drept. Iar pereții staulului nu sunt o constrângere, ci o sursă de siguranță spirituală.", "Isus ne-a învățat că este „o turmă și un Păstor”. El a spus:", "„Cine intră pe ușă, este păstorul oilor…", "și oile aud glasul lui…", "și oile merg după el, pentru că îi cunosc glasul”.", "Apoi, Isus a declarat: „Eu sunt ușa. Dacă intră cineva prin Mine, va fi mântuit”, învățându-ne clar că există o singură cale pentru a intra în staulul lui Dumnezeu și un singur mod de a fi salvat. Este prin și în Isus Hristos.", "Învățăm cum să intrăm în turmă din cuvântul lui Dumnezeu, care este doctrina predată de Isus Hristos și profeții Săi. Când urmăm doctrina lui Hristos și ne alăturăm turmei prin credință în Isus Hristos, pocăință, botez și confirmare, și credință continuă, Alma a promis patru binecuvântări personale concrete. Puteți (1) „fi mântuiți de Dumnezeu”, (2) „să vă numărați printre aceia de la învierea dintâi”, (3) „avea viață veșnică” și (4) Domnul va „revărsa Spiritul Său mai din plin asupra voastră”.", "După ce Alma a propovăduit despre aceste binecuvântări, oamenii au bătut din palme de bucurie. Iată de ce.", "În primul rând, a răscumpăra înseamnă a plăti o datorie sau o obligație sau a elibera de orice suferință sau vătămare. Nicio îmbunătățire personală din partea noastră nu ne poate curăța de păcatele pe care le-am săvârșit sau întregi în urma rănilor pe care le-am suferit fără ispășirea lui Isus Hristos. El este Mântuitorul nostru.", "Al doilea, datorită învierii lui Hristos, toți vor fi înviați. După ce spiritul nostru părăsește trupul nostru muritor, fără îndoială, vom aștepta cu nerăbdare momentul în care vom putea, din nou, cu un trup înviat să-i îmbrățișăm pe cei pe care îi iubim. Vom aștepta cu nerăbdare să fim printre aceia de la învierea dintâi.", "Al treilea, viața eternă înseamnă să trăim în prezența lui Dumnezeu și să trăim așa cum trăiește El. „Este cel mai mare dar dintre toate darurile lui Dumnezeu” și va aduce o plenitudine de bucurie. Acesta este scopul și obiectivul suprem al vieții noastre.", "Al patrulea, însoțirea unui membru al Dumnezeirii, Duhul Sfânt, ne oferă îndrumarea și alinarea de care avem mare nevoie în această viață muritoare.", "Gândiți-vă la unele dintre cauzele nefericirii: suferința vine din pricina păcatului, tristețea și singurătatea din pricina morții unei persoane dragi și teama din pricina faptului că nu știm ce se întâmplă când murim. Dar, când intrăm în turma lui Dumnezeu și ținem legămintele pe care le-am făcut cu El, simțim pacea care vine din faptul de a ști și a avea încredere că Hristos ne va mântui de păcatele noastre, că separarea trupului de spirit se va încheia mai curând și că vom trăi etern în prezența lui Dumnezeu în modul cel mai glorios.", "Frați și surori, scripturile abundă de exemple ale puterii maiestuoase a Salvatorului și ale milei și harului Său plin de compasiune. În timpul slujirii Sale pe pământ, binecuvântările Sale de vindecare au fost oferite celor care au avut încredere în El și au acționat cu credință. De exemplu, omul bolnav de la scăldătoarea Betesda a mers când, cu credință, a urmat porunca Salvatorului: „Scoală-te… ridică-ți patul și umblă”. Cei care erau bolnavi sau suferinzi de orice fel în țara Abundența au fost vindecați când, „în acord [ei s-au] dus”.", "În mod asemănător, pentru a primi binecuvântările minunate promise celor care se alătură turmei lui Dumnezeu, noi trebuie să facem exact acest lucru – să alegem să venim. Alma cel Tânăr ne-a învățat: „Și, acum, vă spun vouă că Păstorul cel Bun vă cheamă; și dacă veți asculta de glasul Lui, atunci El vă va aduce în turma Sa”.", "Cu câțiva ani în urmă, un prieten drag a murit de cancer. Când soția sa, Sharon, a scris pentru prima dată despre diagnosticul lui, ea a spus: „Alegem credința. Credința în Salvatorul nostru, Isus Hristos. Credința în planul Tatălui nostru Ceresc și credința că El cunoaște nevoile noastre și Își îndeplinește promisiunile”.", "Am întâlnit mulți sfinți din zilele din urmă, precum Sharon, care simt pacea interioară de a fi în siguranță în turma lui Dumnezeu, mai ales când vin ispita, opoziția sau adversitatea. Ei au ales să aibă credință în Isus Hristos și să-l urmeze pe profetul Său. Dragul nostru profet, președintele Russell M. Nelson, ne-a învățat: „Tot ce este bun în viață – orice posibilă binecuvântare de importanță eternă – începe având credință”.", "Stră-stră-străbunicul meu James Sawyer Holman a venit în Utah în anul 1847, dar nu a fost printre cei care au sosit în luna iulie cu Brigham Young. El a venit mai târziu în acel an și, potrivit înregistrărilor familiei, avea responsabilitatea de a aduce oile. Nu a ajuns în Valea Salt Lake până în luna octombrie, dar el și oile au reușit să ajungă.", "La figurat vorbind, unii dintre noi sunt încă pe câmpii. Nu toată lumea ajunge cu primul grup. Dragii mei prieteni, vă rog să continuați călătoria – și să-i ajutați și pe alții – să vă alăturați pe deplin turmei lui Dumnezeu. Binecuvântările Evangheliei lui Isus Hristos sunt incomensurabile pentru că sunt eterne.", "Sunt profund recunoscător că sunt membru al Bisericii lui Isus Hristos a Sfinților din Zilele din Urmă. Depun mărturie despre dragostea Tatălui nostru Ceresc și a Mântuitorului nostru, Isus Hristos, și despre pacea care vine numai de la Ei – pacea interioară și binecuvântările pe care le găsim în turma lui Dumnezeu. În numele lui Isus Hristos, amin."]}, {"name": "Totul nostru oferit din inimă", "verses": ["Cu doar câteva zile înainte de a-Și da viața pentru noi, Isus Hristos Se afla la templul din Ierusalim, văzându-i pe oameni făcând donații către vistieria templului. „Mulți, care erau bogați, aruncau mult”, dar, apoi, a venit o văduvă săracă, „și a aruncat doi bănuți”. Era o sumă atât de mică, încât abia merita să fie înregistrată.", "Și, totuși, această donație aparent lipsită de importanță a captat atenția Salvatorului. De fapt, L-a impresionat atât de profund, încât El „a chemat pe ucenicii Săi, și le-a zis: «Adevărat vă spun că această văduvă săracă a dat mai mult decât toți cei ce au aruncat în vistierie;", "căci toți ceilalți au aruncat din prisosul lor, dar ea, din sărăcia ei, a aruncat tot ce avea, tot ce-i mai rămăsese ca să trăiască»”.", "Cu această simplă observație, Salvatorul ne-a învățat cum sunt apreciate donațiile în împărăția Sa – și este destul de diferit de modul în care apreciem noi, de obicei, lucrurile. Pentru Domnul, valoarea donației nu a fost apreciată în funcție de efectul pe care l-a avut asupra vistieriei, ci în funcție de efectul pe care l-a avut asupra inimii donatorului.", "Lăudând această văduvă credincioasă, Salvatorul ne-a oferit standardul după care să ne apreciem calitatea de ucenic în toate aspectele ei numeroase. Isus ne-a învățat că donația noastră poate fi mare sau mică, însă, oricum ar fi, trebuie să fie totul nostru oferit din inimă.", "Acest principiu este reiterat în implorarea profetului Amalechi, din Cartea lui Mormon: „Veniți la Hristos, care este Cel Sfânt al [lui Israel], și [împărtășiți-vă] din salvarea Lui și din puterea mântuirii Lui. Da, veniți la El și oferiți-I sufletele voastre întregi ca o jertfă pentru El”.", "Dar cum este posibil acest lucru? Pentru mulți dintre noi, un astfel de standard privind devotamentul cu tot sufletul pare imposibil de atins. Suntem deja suprasolicitați. Cum putem să punem în echilibru numeroasele cerințe ale vieții cu dorințele noastre de a-I oferi Domnului tot sufletul nostru?", "Poate că încercarea noastră este că noi credem că echilibrul înseamnă să ne împărțim timpul în mod egal între interese concurente. Privit în acest fel, devotamentul nostru față de Isus Hristos ar fi unul dintre numeroasele lucruri pe care trebuie să le cuprindem în programul nostru încărcat. Însă, probabil există un alt mod de a-l privi.", "Soției mele, Harriet, și mie ne place să mergem, împreună, pe bicicletă. Este un mod minunat de a face puțină mișcare în timp ce petrecem, de asemenea, timp împreună. În timp ce mergem pe bicicletă, și eu nu gâfâi prea tare, ne bucurăm de lumea frumoasă din jurul nostru și avem chiar conversații plăcute. Rareori trebuie să fim atenți să ne păstrăm echilibrul pe biciclete. Am mers pe bicicletă atât de mult, încât acum nici nu ne mai gândim la acest lucru – a devenit ceva normal și firesc pentru noi.", "Dar, ori de câte ori privesc pe cineva învățând să meargă pe bicicletă pentru prima dată, îmi aduc aminte că nu este ușor să-ți menții echilibrul pe cele două roți înguste. Este nevoie de timp. Este nevoie de exersare. Este nevoie de răbdare. Este nevoie chiar și de faptul de a cădea o dată sau de două ori.", "Mai presus de toate, cei care reușesc să-și mențină echilibrul pe bicicletă învață următoarele lucruri importante.", "Nu te uiți la picioare.", "Te uiți în față.", "Îți menții privirea pe drumul din fața ta. Te concentrezi asupra destinației tale. Și pedalezi. A-ți menține echilibrul înseamnă a merge înainte.", "Principii asemănătoare sunt valabile când vine vorba despre găsirea echilibrului în viața noastră în calitate de ucenici ai lui Isus Hristos. Modul în care vă împărțiți timpul și energia între numeroasele dumneavoastră sarcini importante va diferi de la persoană la persoană și de la o perioadă a vieții la alta. Dar obiectivul nostru comun, general este să urmăm calea Învățătorului nostru, Isus Hristos, și să ne întoarcem în prezența Preaiubitului nostru Tată din Cer. Acest obiectiv trebuie să rămână constant și consecvent, oricine am fi și orice altceva s-ar întâmpla în viața noastră.", "Acum, pentru cei care sunt bicicliști pasionați, compararea calității de ucenic cu mersul pe bicicletă poate fi o analogie utilă. Pentru cei care nu sunt, nu vă faceți griji. Am încă o analogie, în care sunt sigur că fiecare bărbat, femeie și copil se pot regăsi.", "Calitatea de ucenici, asemenea celor mai multe lucruri din viață, poate fi comparată și cu zborul unui avion.", "V-ați oprit vreodată să vă gândiți cât de uimitor este faptul că un avion imens de pasageri poate, de fapt, să se ridice de la sol și să zboare? Ce anume face ca aceste aparate de zbor să planeze cu eleganță pe cer, traversând oceane și continente?", "Simplu spus, un avion zboară doar atunci când aerul se mișcă pe aripile lui. Acea mișcare creează diferențe ale presiunii aerului care-i oferă avionului portanță. Și cum puteți avea suficient aer care să se miște pe aripi pentru a crea portanță? Răspunsul este: propulsia!", "Avionul nu câștigă altitudine stând pe pistă. Chiar și într-o zi cu vânt, nu se va crea suficientă portanță decât dacă avionul se deplasează înainte, cu suficientă propulsie pentru a contracara forțele care îl rețin.", "Așa cum inerția menține o bicicletă în echilibru și în poziție verticală, tot așa înaintarea ajută un avion să învingă forța gravitațională și rezistența aerului.", "Ce înseamnă aceasta pentru noi în calitate de ucenici ai lui Isus Hristos? Înseamnă că, dacă dorim să găsim echilibru în viață și dacă dorim ca Salvatorul să ne ridice spre cer, atunci devotamentul nostru față de El și Evanghelia Sa nu poate fi întâmplător sau ocazional. Asemenea văduvei din Ierusalim, trebuie să-I oferim sufletul nostru întreg. Poate că donația noastră este mică, dar trebuie să vină din inima și sufletul nostru.", "Să fii ucenic al lui Isus Hristos nu este doar unul dintre multe lucruri pe care le facem. Salvatorul este puterea motivatoare din spatele a tot ce facem. El nu este un popas în călătoria noastră. El nu este un drum pitoresc sau nici măcar un punct de reper major. El este „calea, adevărul și viața. Nimeni nu vine la Tatăl decât prin [Isus Hristos]”. Aceasta este calea și destinația noastră finală.", "Echilibrul și ridicarea au loc pe măsură ce „[înaintăm] cu fermitate în Hristos, având o strălucire perfectă a speranței și o iubire de Dumnezeu și de toți oamenii”.", "Și cum rămâne cu numeroasele sarcini și responsabilități care ne fac viața atât de ocupată? Petrecerea timpului cu cei dragi, mersul la școală sau pregătirea pentru o meserie, câștigarea existenței, îngrijirea familiei, slujirea în cadrul comunității – unde se încadrează toate acestea? Salvatorul ne asigură:", "„Tatăl vostru Ceresc știe că voi aveți nevoie de toate aceste lucruri.", "Dar căutați mai întâi împărăția lui Dumnezeu și dreptatea Lui și toate aceste lucruri vă vor fi date vouă”.", "Dar aceasta nu înseamnă că este ușor. Necesită atât sacrificiu, cât și consacrare.", "Necesită renunțarea la unele lucruri și cultivarea altora.", "Sacrificiul și consacrarea sunt două legi cerești față de care, în templul sfânt, facem legământ să ne supunem. Aceste două legi sunt asemănătoare, dar nu identice. A sacrifica înseamnă a renunța la ceva în favoarea unui lucru mai prețios. În vechime, cei din poporul lui Dumnezeu sacrificau primii născuți din turmele lor în onoarea lui Mesia care urma să vină. De-a lungul istoriei, sfinții credincioși au sacrificat propriile dorințe, propriul confort și chiar propria viață pentru Salvator.", "Noi, toți, avem lucruri, mari și mici, pe care trebuie să le sacrificăm pentru a-L urma mai pe deplin pe Isus Hristos. Sacrificiile noastre arată ce prețuim cu adevărat. Sacrificiile sunt sacre și apreciate de Domnul.", "Consacrarea este diferită de sacrificiu în cel puțin un mod important. Când consacrăm ceva, nu-l lăsăm să fie mistuit pe altar. Ci, îl întrebuințăm în slujirea Domnului. Îl dedicăm Lui și scopurilor Sale sfinte. Noi primim talentele pe care Domnul ni le-a dat și ne străduim să le înmulțim, de multe ori, pentru a deveni și mai folositori în clădirea împărăției Domnului.", "Foarte puțini dintre noi vom fi rugați vreodată să ne sacrificăm viața pentru Salvator. Dar toți suntem invitați să ne consacrăm viața Lui.", "Pe măsură ce căutăm să ne purificăm viața și să ne întoarcem către Hristos în fiecare gând, toate celelalte încep să se alinieze. Viața nu mai pare a fi o listă lungă de eforturi aflate într-un echilibru firav.", "În timp, totul devine o singură lucrare.", "O singură bucurie.", "Un singur scop.", "Este lucrarea de a-L iubi pe Dumnezeu și de a-I sluji. Este faptul de a-i iubi pe copiii lui Dumnezeu și de a le sluji.", "Când ne uităm la viața noastră și vedem că avem o sută de lucruri de făcut, ne simțim copleșiți. Când vedem un singur lucru – iubindu-L pe Dumnezeu și pe copiii Săi și slujindu-I Lui și copiilor Săi în o sută de moduri diferite – atunci putem lucra, cu bucurie, la acele lucruri.", "Acesta este modul în care ne oferim sufletul întreg – sacrificând tot ce ne reține și consacrând restul Domnului și scopurilor Sale.", "Dragii mei frați și surori și dragii mei prieteni, vor fi momente în care vă veți dori să puteți face mai mult. Tatăl dumneavoastră din Cer vă cunoaște inima. El știe că nu puteți face tot ce vă dorește inima. Dar puteți să-L iubiți pe Dumnezeu și să-I slujiți. Puteți să faceți tot ce puteți pentru a ține poruncile Sale. Și puteți să-i iubiți pe copiii Săi și să le slujiți. Iar eforturile dumneavoastră vă purifică inima și vă pregătesc pentru un viitor glorios.", "Aceasta este ce a părut să înțeleagă văduva de la vistieria templului. Ea știa, cu siguranță, că donația ei nu avea să schimbe bogățiile lui Israel, dar putea s-o schimbe și s-o binecuvânteze pe ea – deoarece, deși mică, era tot ce-i mai rămăsese.", "Așadar, dragii mei prieteni și preaiubiți semeni ucenici ai lui Isus Hristos, fie ca noi să nu „[obosim] de a face bine, deoarece [noi punem] temelia unei mari lucrări”! Și, din lucruri mici iese „ceea ce este mare”.", "Depun mărturie că acest lucru este adevărat și depun, de asemenea, mărturie că Isus Hristos este Învățătorul nostru, Mântuitorul nostru și singura noastră cale de întoarcere la Preaiubitul nostru Tată din Cer. În numele sacru al lui Isus Hristos, amin."]}, {"name": "Acum este momentul", "verses": ["Dragii mei frați și surori, această conferință a fost istorică din multe puncte de vedere. Am fost binecuvântați datorită rugăciunilor, mesajelor și muzicii. Am fost inspirați de slujitori ai Domnului.", "Am primit îndrumare importantă pentru viitor. Rugăciunea mea este ca Spiritul să vă fi vorbit direct despre lucrurile pe care Domnul ar dori ca dumneavoastră să le faceți.", "Viitorul este mereu nesigur. Vremea se schimbă. Ciclurile economice sunt imprevizibile. Dezastrele naturale, războaiele, accidentele și boala pot schimba repede viața. Aceste lucruri sunt, în mare parte, peste puterea noastră de a le controla. Dar există lucruri pe care le putem controla, inclusiv modul în care ne petrecem timpul în fiecare zi.", "Îmi place acest poem al lui Henry Van Dyke, inscripționat pe un cadran solar de la Colegiul Wells din New York. Acesta este:", "Umbra lăsată de-al meu deget", "Separă viitorul de trecut:", "Înaintea-i, ora nenăscută doarme", "În întuneric, și dincolo de-a ta putere.", "În spatele liniei ce nu se-ntoarce", "Ora trecută, a ta nu mai este:", "O singură oră e-n a ta mână,", "Clipa de ACUM pe care umbra stă.", "Da, noi trebuie să învățăm din trecut și, da, noi trebuie să ne pregătim pentru viitor. Dar numai acum putem face aceasta. Acum este timpul în care putem învăța. Acum este timpul în care ne putem pocăi. Acum este timpul în care putem să-i binecuvântăm pe alții și „[să întărim] mâinile obosite”. Profetul Mormon l-a sfătuit pe fiul său Moroni: „Să lucrăm cu sârguință… căci noi avem de făcut o lucrare în timp ce locuim în acest tabernacol de lut pentru ca să învingem dușmanul a tot ce-i drept și să ne odihnim sufletele în împărăția lui Dumnezeu”.", "Dușmanul nu doarme niciodată. Întotdeauna va fi opoziție față de adevăr. Vă repet îndemnul din această dimineață de a face acele lucruri care vă vor mări avântul spiritual pozitiv, pentru a vă ajuta să mergeți înainte indiferent de încercările și ocaziile pe care le veți avea.", "Avântul spiritual pozitiv crește pe măsură ce preaslăvim în templu și ne mărim înțelegerea despre amploarea magnifică și profunzimea binecuvântărilor pe care le primim acolo. Vă implor să vă împotriviți căilor lumești concentrându-vă asupra binecuvântărilor eterne ale templului. Timpul pe care-l petreceți acolo aduce binecuvântări pentru eternitate.", "Pe măsură ce Biserica crește, ne străduim să ținem pasul construind mai multe temple. Patruzeci și patru de temple noi se află acum în construcție. Mai multe se află în proces de renovare. Mă rog pentru oamenii pricepuți care lucrează la aceste proiecte în întreaga lume.", "În spiritul unei recunoștințe pline de pioșenie, îmi face plăcere să anunț planurile noastre de a construi un templu nou în fiecare dintre următoarele locuri: Wellington, Noua Zeelandă; Brazzaville, Republica Congo; Barcelona, Spania; Birmingham, Marea Britanie; Cusco, Peru; Maceió, Brazilia; Santos, Brazilia; San Luis Potosí, Mexic; Mexico City Benemérito, Mexic; Tampa, Florida; Knoxville, Tennessee; Cleveland, Ohio; Wichita, Kansas; Austin, Texas; Missoula, Montana; Montpelier, Idaho și Modesto, California.", "Aceste 17 temple vor binecuvânta viața multor oameni de ambele părți ale vălului. Vă iubesc, dragii mei frați și surori! Și, mai important, Domnul vă iubește. El este Salvatorul dumneavoastră și Mântuitorul dumneavoastră. El conduce și îndrumă Biserica Sa. Fie ca noi să fim un popor demn de Domnul, care a spus: „Voi veți fi poporul Meu, și Eu voi fi Dumnezeul vostru”.", "Mă rog pentru aceasta în numele sacru a lui Isus Hristos, amin."]}]}}}, "friend": {"name": "Prietenul", "books": {"2022-11": {"name": "noiembrie 2022", "chapters": [{"name": "Dragi prieteni,", "verses": ["Un mod prin care Dumnezeu Își arată dragostea este acela de a ne trimite profeți. Dumnezeu l-a trimis pe Moise să conducă oamenii spre pământul făgăduit. El l-a trimis pe Noe să propovăduiască Evanghelia și să-și salveze familia și animalele de la potop. Dumnezeu Și-a arătat dragostea când l-a protejat pe Daniel în groapa cu lei. Ce v-a învățat profetul nostru despre dragostea lui Dumnezeu în cadrul conferinței generale? Căutați idei la paginile 2-7!", "Cu drag,", "Prietenul", "P.S. Uitați-vă la pagina 20 pentru a afla cum și-a arătat dragostea o fată din Liban în perioada Crăciunului. Apoi, scrieți pentru a ne spune cum împărtășiți altora dragoste!"]}, {"name": "Prieteni prin corespondență", "verses": ["Sherry W. și Shantel L., 10 și 9 ani, citesc Prietenul în limba engleză în Kampala, Uganda.", "Henry T., 9 ani, a vizitat Templul Hartford, Connecticut.", "Ne-a plăcut să colorăm pagina „Ascultă-L” din luna ianuarie a anului 2021, când am studiat Doctrină și legăminte.", "Suzana și Lúcia T., amândouă în vârstă de 8 ani, Pernambuco, Brazilia"]}, {"name": "Concentrați-vă asupra templului", "verses": ["Ilustrație cu templu de Bailey Rees; pagină de colorat de Bryan Beach", "Recent, sora Nelson și cu mine am vizionat noile prezentări video despre Cartea lui Mormon. Într-una dintre ele era înfățișat Salvatorul arătându-Se nefiților. El a spus: „Iată, Eu sunt Isus Hristos… Eu sunt lumina și viața lumii” (3 Nefi 11:10-11).", "Este important că Salvatorul S-a arătat oamenilor la templu. Templul este casa Sa. Este plin de puterea Sa.", "Domnul grăbește construirea de temple. Aceasta se întâmplă pentru ca mai mulți oameni să poată merge acolo. Vă promit că mersul la templu mai des îi va binecuvânta pe oameni așa cum nimic altceva nu poate.", "În cadrul conferinței, am anunțat încă 18 temple. În unele orașe foarte mari, este nevoie de mult timp pentru ca oamenii să călătorească la templul din orașul lor. Așadar, vom construi mai multe temple în unele dintre aceste orașe mari. Patru dintre templele noi vor fi construite lângă orașul Mexic.", "Dragii mei frați și dragile mele surori, fie ca voi să vă concentrați asupra templului mai mult ca niciodată! Vă binecuvântez să vă apropiați mai mult de Dumnezeu și de Isus Hristos în fiecare zi. Vă iubesc! Domnul să vă aibă-n grija Sa până ce iar ne vom vedea.", "grăbește: mărește pasul", "„Vă binecuvântez să vă apropiați mai mult de Dumnezeu și de Isus Hristos în fiecare zi.”", "președintele Russell M. Nelson", "Salvatorul S-a arătat nefiților la templu deoarece acesta este casa Sa. Dumnezeu ne binecuvântează cu mai multe temple pentru a ne întări și proteja.", "În timp ce colorezi, poți viziona o prezentare video despre Isus vizitându-i pe nefiți pe aplicația Biblioteca Evangheliei sau pe ChurchofJesusChrist.org/media/collection/book-of-mormon-videos."]}, {"name": "Știri despre conferință", "verses": ["„Salvatorul vă cunoaște încercările în detaliu. El vă cunoaște potențialul de a crește.”", "Președintele Henry B. Eyring, al doilea consilier în Prima Președinție", "„Când aveți de făcut alegeri importante, Isus Hristos și Evanghelia Sa restaurată reprezintă cea mai bună alegere.”", "Vârstnicul Dieter F. Uchtdorf, din Cvorumul celor Doisprezece Apostoli", "„Fiecare persoană de pe acest pământ este un copil al lui Dumnezeu și… El îi iubește pe toți.”", "Sora J. Anette Dennis, prima consilieră în Președinția generală a Societății de Alinare", "Vor fi temple pe 6 continente și în 74 de țări!", "168 în funcțiune", "+53 în curs de construire", "+5 în curs de renovare", "+74 anunțate", "=_______ de temple în total", "Există o broșură nou-nouță pentru tineri! Se numește Pentru întărirea tineretului – Îndrumar pentru a face alegeri. Ce vă ajută să faceți alegeri bune?", "În anul 2021, Biserica a oferit 906 milioane de dolari celor nevoiași și membrii ei au petrecut 6 milioane de ore ajutând oameni din 188 de țări diferite. Biserica lucrează adesea alături de alții pentru a ajuta mulți oameni!", "Fotografie de Cristy Powell", "Copii și tineri din Utah, S.U.A., au cântat în cadrul unui cor. Un alt cor a cuprins misionari aflați în instruire și misionari care deservesc. Câte cântece de la Societatea Primară au cântat corurile la conferință?", "Răspunsuri: 300 de temple; 3 cântece de la Societatea Primară („Chemați să slujim”, „I Know That My Savior Loves Me” și „Tatăl Ceresc mă iubește”)"]}, {"name": "Note privind conferința", "verses": ["Președintele Oaks a împărtășit povestea unui bărbat pe nume Gabriel, care a ajutat mii de copii refugiați. El a creat „școli lângă pom”, unde copiii se adunau pentru lecții la umbra pomilor. Când a văzut o nevoie, el a ajutat! Dumnezeu inspiră mulți oameni, precum pe dl. Gabriel, să facă bine.", "Din aceasta învăț:", "Vârstnicul Rasband a vorbit despre modul în care profetul a dat un exemplar al Cărții lui Mormon unui rege din Ghana. Împreună, președintele Nelson și regele au citit despre Isus Hristos în 3 Nefi 11. Regele a spus despre carte că era mai valoroasă decât diamantele sau rubinele, deoarece îl învăța mai multe despre Isus.", "Din aceasta învăț:", "Vârstnicul Olsen a vorbit despre nepotul său Nash. Ei lucrau împreună când Nash a venit cu o idee minunată pentru a rezolva o problemă. Vârstnicul Olsen l-a întrebat pe Nash cum a devenit atât de isteț. Nash a răspuns: „Isus”. Isus Hristos este răspunsul la toate problemele noastre.", "Din aceasta învăț:", "Sora Browning a spus că are nevoie de ochelari pentru a o ajuta să vadă. În fiecare dimineață, primul lucru pe care îl face este să-și ia ochelarii. Dânsa a vorbit despre cum are nevoie de Isus Hristos în fiecare zi la fel cum are nevoie de ochelarii săi. Salvatorul promite să ne conducă și să ne îndrume când ne facem timp pentru El.", "Din aceasta învăț:"]}, {"name": "Conferința – Arată și spune", "verses": ["Sophie, Bailey și Claire B., în vârstă de 4, 8 și 6 ani, din Texas, S.U.A., au făcut temple din cuburi de zahăr în timp ce au ascultat conferința.", "Fabiolei R., în vârstă de 12 ani, din Rio Grande do Sul, Brazilia, îi place să asculte conferința împreună cu familia ei. Ea nu poate citi sau vorbi, dar simte pacea și dragostea din mesajele din cadrul conferinței. Partea ei preferată este să îl asculte pe prietenul ei, președintele Henry B. Eyring.", "Liesel L., 9 ani, Kansas, S.U.A.", "Lucy M., 7 ani, Utah, S.U.A.", "Milo M., 8 ani, Arizona, S.U.A.", "Ne jucăm un joc în timpul conferinței. De fiecare dată când auzim numele lui Hristos, adăugăm un abțibild pe o foaie de hârtie. Hârtiile noastre ajung să fie pline de abțibilduri!", "Manu L., 6 ani, Tel Aviv, Israel", "Îmi plac poveștile interesante pe care profetul și apostolii ni le spun despre viața lor.", "Adam L., 9 ani, Tel Aviv, Israel", "Îmi place muzica! Partea mea preferată este să ascult corul cântând. Sper să cânt într-o bună zi într-un cor.", "Reuben F., 4 ani, Louisiana, S.U.A.", "Îmi place să-l ascult pe profetul nostru și imnurile speciale cântate de The Tabernacle Choir.", "Isaac E., 6 ani, Regiunea Vestică, Ghana", "Îmi place să fiu cu familia mea și să colorez desene în timpul conferinței.", "William S., 7 ani, Tasmania, Australia", "Îmi place să-l ascult pe profetul nostru și să aflu unde vor fi noile temple.", "Noah A., 12 ani, Al-Ahmadi, Kuweit", "Ne place să ascultăm corul cântând și să facem activități legate de conferință.", "Danielle, Hailey și Robin L., în vârstă de 6, 10 și 9 ani, Singapore", "Trimiteți lucrările voastre de artă și povestirile voastre!", "Mergeți la coperta din spate pentru a vedea cum."]}, {"name": "Exact mărimea potrivită", "verses": ["„Ești atât de mică!”, a spus Sasha. „Ar trebui să te numim micuța Trina.”", "Trina a încercat să zâmbească. Ceilalți copii de la școală au tachinat-o mult pentru că era mică. Se născuse micuță și nu crescuse la fel de repede ca ceilalți copii. Dar nu-i plăcea numele micuța Trina. Nu-i plăcea să fie diferită.", "„Ești atât de mică, s-ar putea să nu crești niciodată”, a spus Max când au ieșit în pauză.", "„Știu că sunt mică”, a spus Trina. „Dar nu pot face nimic în această privință. Să mergem să ne jucăm.”", "Trina a alergat să joace fotbal cu ceilalți copii. Ei au lovit mingea înainte și înapoi. Cu toții se distrau împreună.", "Dar, curând, Trina a obosit foarte mult. Ea s-a îndepărtat încet de joc și s-a așezat pe iarbă.", "Curând, a venit prietena ei, Josie. Josie era, de asemenea, în clasa ei de la Societatea Primară la Biserică.", "„Ești bine?”, a întrebat Josie.", "„Da”, a spus Trina. „Trebuie doar să mă odihnesc. Îmi obosesc plămânii când alerg mult. Nu sunt foarte puternici.”", "Josie s-a așezat lângă Trina. Au cules iarbă și au făcut inele mici și brățări. Ele vorbeau despre școală, prieteni și teme.", "„Am auzit ce a spus Sasha”, a spus Josie. „Îmi pare rău că te-a numit micuța Trina.”", "Trina doar a dat din cap aprobator.", "„Dar cred că ai exact mărimea potrivită!”, a spus Josie.", "Trina a zâmbit. I-a dat lui Josie brățara din iarbă pe care o făcuse.", "Duminica următoare, Trina s-a pregătit pentru a merge la biserică. S-a îmbrăcat cu rochia și și-a periat părul. Apoi, s-a încruntat la pantofii ei mici din debara. Era sigură că nimeni altcineva din clasa ei de la Societatea Primară nu purta pantofi atât de mici.", "Trina își târa picioarele în timp ce mergea pe hol, la biserică. Când a ajuns la clasa ei de la Societatea Primară, Josie aștepta afară.", "„Avem o surpriză pentru tine!”, a spus Josie. „Vino să vezi!”", "Când Trina a intrat în încăpere, ceilalți copii și învățătoarea lor, sora Bott, arătau către o tablă decorată strălucitor. Avea inimi lipite peste tot. Pe inimi erau scrise cuvintele: „Trina are un zâmbet larg! Trina are o inimă mare!”", "„Îți place?”, a întrebat Josie. „Sora Bott ne-a ajutat să le facem.”", "„Îmi place foarte mult!”, a spus Trina. „Mulțumesc.”", "„Am dorit să-ți aducem aminte de un adevăr important”, a spus sora Bott. „Tatăl Ceresc ne iubește pe fiecare dintre noi. Scund. Înalt. Mare. Mic. Acest lucru nu contează pentru El. Noi, toți, suntem copiii Săi și El îi iubește pe fiecare în parte.”", "Trina a privit sus, la inimile de pe tablă – cu un zâmbet larg.", "Această întâmplare a avut loc în S.U.A."]}, {"name": "Activități pentru Vino și urmează-Mă", "verses": ["Pentru Daniel 1-6", "Istorisire: Profetul Daniel s-a rugat în fiecare zi. Unii bărbați invidioși l-au păcălit pe împărat să dea o lege greșită. Oricine se ruga la Dumnezeu avea să fie aruncat într-o groapă cu lei! Daniel tot s-a rugat. A fost aruncat în groapa cu lei, dar Dumnezeu a trimis un înger să-l protejeze. (Vezi Daniel 6.)", "Cântec: „Vreau să respect Evanghelia”, (Cântece pentru copii, p. 72).", "Activitate. Decupează marionetele pentru degete de la pagina 17 și folosește-le pentru a spune istorisirea despre Daniel și groapa cu lei. De ce este bine să ne rugăm?", "Pentru Osea 1-6; 10-14; Ioel", "Istorisire: Osea a fost un profet. El a propovăduit că Isus Hristos va muri și va învia. Acest lucru a făcut ca noi să putem trăi din nou. (Vedeți Osea 13:14.)", "Cântec: „Oare-a trăit Isus din nou?” (Cântece pentru copii, p. 45.)", "Activitate. Deoarece Isus Hristos a înviat, noi, toți, vom trăi din nou într-o zi. Găsește fotografii cu membri ai familiei care au murit. Împărtășește povestiri despre ei.", "Pentru Amos; Obadia", "Istorisiri. Profetul Amos a propovăduit: „Nu, Domnul Dumnezeu nu face nimic fără să-Și descopere taina Sa slujitorilor Săi proroci” (Amos 3:7). Aceasta înseamnă că Isus Hristos le vorbește profeților Săi astăzi.", "Cântec: „Mulțumim, Ție, Dumnezeul nostru” (Imnuri, nr. 13).", "Activitate. Citește ce a spus profetul în cadrul conferinței, la pagina 2. Ce ne-a spus dânsul? Fă un desen care să ilustreze lucruri pe care le-a propovăduit.", "Pentru Iona; Mica", "Istorisire. Domnul l-a chemat pe Iona să propovăduiască oamenilor din Ninive. Dar lui Iona i-a fost teamă. El a fugit. Un pește mare l-a înghițit! După trei zile, peștele l-a aruncat afară. Iona s-a pocăit și i-a învățat pe oameni. (Vedeți Iona 1-4.)", "Cântec. „Urmați profetul” [Cântece pentru copii, p. 58-59 (strofa a 7-a)]", "Activitate. Mergi afară și caută câteva pietre, frunze sau bețe. Folosește-le pentru a face o ilustrație despre Iona și peștele cel mare!", "Pentru copiii mai mici.", "Citește istorisirile din scripturi de la pagina 12. Apoi, colorează desenul de la pagina 48.", "Ajutați-vă copilul să arate spre ilustrații cu conducătorii noștri ai Bisericii din acest număr. Vorbiți despre motivul pentru care avem nevoie de profeți.", "Folosiți animale de pluș sau marionetele de la pagina 17pentru a spune istorisirea despre Daniel și groapa cu lei."]}, {"name": "Salvați din foc", "verses": ["Șadrac, Meșac și Abed-Nego erau prieteni buni. Ei s-au ajutat unul pe altul să aleagă ce este drept.", "Într-o zi, regele le-a spus tuturor să se roage la o statuie de aur. Dacă nu făceau acest lucru, el avea să-i arunce în foc.", "Toți ceilalți s-au rugat la statuie. Dar cei trei prieteni s-au rugat doar lui Dumnezeu.", "Împăratul s-a mâniat. I-a aruncat în foc pe Șadrac, Meșac și Abed-Nego.", "Dar focul nu i-a ars! O ființă cerească a stat alături de ei și i-a ținut în siguranță.", "Pot alege ce este drept, chiar și atunci când este greu. Isus mă va ajuta și va fi cu mine!", "Poți citi această istorisire în Daniel 3."]}, {"name": "Cartonașe cu eroi din scripturi", "verses": ["„Pentru o vreme ca aceasta ai ajuns.”", "Ea a fost o regină curajoasă și o israelită.", "O nouă lege spunea că toți israeliții trebuia să fie uciși. Ea a postit și s-a rugat. Și-a riscat viața intrând la împărat pentru a-i vorbi.", "Împăratul a ascultat-o. Ea și-a salvat poporul.", "(Estera 4:14)", "„Știu că Răscumpărătorul meu este viu.”", "El era neprihănit. Dar a avut multe încercări. Copiii și animalele lui au murit. El s-a îmbolnăvit foarte tare.", "Nu știa de ce i s-au întâmplat lucruri rele. Dar el a avut încredere în Dumnezeu.", "Cu timpul, el a fost vindecat. Dumnezeu a fost cu el în vremuri bune și în vremuri rele.", "(Iov 19:25)"]}, {"name": "Idee strălucită", "verses": ["„Urmați profetul, cu el, calea voi o să găsiți.”", "Cântece pentru copii, p. 58."]}, {"name": "Daniel și groapa cu lei", "verses": ["Decupează marionetele pentru degete de mai jos și spune istorisirea despre Daniel și groapa cu lei. Poți citi această istorisire în Daniel 6."]}, {"name": "Puțin ajutor suplimentar", "verses": ["„Alex, este timpul să facem exercițiile logopedice”, a spus domnișoara Jenkins.", "Alex și-a plecat capul. Logopedia era o clasă specială la care el se ducea. Îi era greu să pronunțe unele cuvinte și sunete. Așadar, trebuia să le exerseze făcând exerciții logopedice de câteva ori pe săptămână. De fiecare dată când pleca de la ora lui obișnuită, se simțea atât de rușinat!", "A ridicat privirea spre învățătoarea lui. „Pot să sar peste această lecție?”, a șoptit el. „Doar astăzi?”", "Astăzi, domnul Timmons venea la clasa lui Alex pentru a vorbi despre dinozauri. Domnul Timmons lucra la un muzeu cu o mulțime de oase de dinozaur. Avea să aducă chiar și un os care avea mii de ani! Alex nu dorea să piardă această ocazie.", "Domnișoara Jenkins a zâmbit. „Trebuie totuși să mergi la lecția pentru a-ți face exercițiile logopedice. Dar te poți întoarce la timp pentru ultima parte a cuvântării domnului Timmons.”", "Alex a încercat să zâmbească, dar nu a putut. A mers încet spre sala pentru exerciții logopedice. În clasă, ei exersau rostind același sunet mereu. Ar fi fost mai distractiv să învețe despre dinozauri.", "„Nu-mi place să repet aceste sunete prostești”, i-a spus el învățătoarei sale logoped. „Mă simt ca un copil mic.”", "„Nu ești deloc un copil mic”, a spus ea. „Uneori, cu toții avem nevoie de puțin ajutor suplimentar. Știați că am fost la logoped când eram de vârsta voastră?”.", "Acest lucru l-a făcut pe Alex să se simtă puțin mai bine. A muncit din greu tot restul orei pentru a exersa sunetele lui.", "Când Alex s-a întors la clasa domnișoarei Jenkins, el a văzut-o pe prietena lui, Courtney, plecând.", "„Unde te duci?”, a întrebat el.", "Courtney privea în jos. „Am probleme cu cititul. Trebuie să merg la o clasă specială de lectură.” Courtney părea rușinată.", "„Hei, este în regulă”, a spus Alex. „Tocmai m-am întors de la lecția mea de exerciții logopedice. Am petrecut tot timpul rostind mereu același sunet.” El a strâmbat din nas.", "„Serios?”", "El a dat din cap în sens afirmativ. „Am făcut exerciții logopedice în ultimii doi ani.”", "„Cum de nu am știut?”, a întrebat ea.", "Alex a ridicat din umeri. „Nu am spus nimănui. Mi-a fost teamă că vor râde de mine.”", "„Nu aș râde niciodată de tine”, a spus Courtney. „Mă bucur că te-ai întors la timp pentru a vedea osul de dinozaur. Este într-adevăr grozav!” Ea a făcut cu mâna. „Trebuie să plec. Ne vedem mai târziu.”", "Curând, Alex a aflat că el și Courtney nu erau singurii care mergeau la alte clase. Tommy mergea la un curs pentru a-l ajuta să învețe îndemânări sociale mai bune. Iar Bekah a lucrat cu o învățătoare specială pentru a-și ajuta brațul să se întărească după ce l-a rănit.", "Acum, Alex nu mai avea sentimente atât de neplăcute față de clasa lui de exerciții logopedice. Dorea să-i ajute și pe ceilalți copii să se simtă mai bine. A exersat cititul cu Courtney și a vorbit cu Tommy la prânz. Uneori, fiecare avea nevoie de puțin ajutor suplimentar și era în regulă!", "Această întâmplare a avut loc în S.U.A."]}, {"name": "Faceți cunoștință cu Carmen din Liban", "verses": ["Vârsta: 8 ani.", "Din: Siria, dar trăiește acum în Liban.", "Limbi: araba, engleza.", "Obiective și visuri: 1) să meargă la templu; 2) să devină artistă; 3) să slujească în misiune.", "Familie: Carmen are două surori mai mari și un frate mai mare.", "Carmen și mama ei locuiesc în Liban, dar, în trecut, au trăit în Siria. Vecinii lor sunt, de asemenea, din Siria. În luna decembrie a anului trecut, Carmen a dorit să facă ceva drăguț pentru ei. În fiecare zi, până la Crăciun, Carmen a cumpărat un lucru mic de la magazin. Le-a pus pe toate într-o cutie. După 25 de zile, cutia a fost plină. În ziua de Crăciun, Carmen a dus cutia vecinilor ei. Ei au fost foarte recunoscători! Carmen spune că slujirea ei a ajutat-o să-și aducă aminte de slujirea oferită de Isus Hristos. „Când dăm dovadă de dragoste față de alții”, spune Carmen, „simțim dragostea lui Dumnezeu”.", "Locuri: plaja.", "Istorisire despre Isus: când Isus a mers pe apă.", "Cântec de la Societatea primară: „Tatăl Ceresc mă iubește” (Cântece pentru copii, p. 16-17).", "Mâncare: tăiței, înghețată.", "Culoare: mov deschis.", "Materie de la școală: științe.", "Carmen Îl urmează pe Isus ajutându-și vecinii. Întoarce pagina pentru a citi o istorisire despre modul în care ne-a învățat Isus să ne iubim aproapele.", "Alătură-te echipei Mâini care ajută!", "Când le slujești altora, faci parte din echipa Mâini care ajută! Cui îi poți sluji?"]}, {"name": "Isus a spus să ne iubim aproapele", "verses": ["Într-o zi, un bărbat L-a întrebat pe Isus Hristos care era cea mai mare poruncă. Isus a spus că cea dintâi și cea mai mare poruncă este să-L iubim pe Dumnezeu. Apoi, El a spus că a doua este să „iubești pe aproapele tău ca pe tine însuți” (Marcu 12:31). Aceasta înseamnă că trebuie să-i iubim pe alții și să-i tratăm așa cum dorim să fim tratați.", "Poți citi această istorisire în Matei 12:28-31.", "Îmi pot iubi aproapele", "Gândește-te la un mod în care poți ajuta o persoană apropiată.", "Spune o rugăciune și întocmește un plan pentru a-l ajuta.", "Urmează-ți planul!", "Decupează acest cartonaș pentru a-ți aduce aminte să continui să ajuți așa cum a făcut Isus.", "Acest grup de copii de la Societatea Primară din Mississippi, S.U.A., a ajutat la curățarea casei vecinului lor după un uragan.", "Cum încerci să-i ajuți pe alții așa cum a făcut Isus? Scrie-ne și spune-ne!"]}, {"name": "Salutări din Liban!", "verses": ["Libanul este în Orientul Mijlociu. Aproximativ 7 milioane de oameni trăiesc acolo.", "La vest, Libanul se învecinează cu Marea Mediterană. Aceste fete sunt pe o plajă din capitala Beirut.", "Aceasta este scriptura Doctrină și legăminte în limba arabă, limba oficială a Libanului.", "Această salată este făcută cu pătrunjel, roșii, mentă, ceapă și bulgur (un fel de cereală).", "Libanul a avut odată mulți cedri. Cedrii din Liban sunt menționați de peste 70 de ori în Biblie! Astăzi, drapelul Libanului are un cedru pe el.", "Islamismul și creștinismul sunt principalele religii din Liban. Această moschee musulmană este situată lângă o biserică creștină."]}, {"name": "Bunătate în clasă", "verses": ["Scrie un bilețel frumos pentru cineva care pare trist sau singur.", "Urmează exemplul lui Isus Hristos. Ce ar face El?", "Fă cunoștință cu trei persoane noi astăzi. Scrie numele lor aici.", "Nume:", "Ce am învățat despre el/ea.", "Nume:", "Cum pot ajunge să-l/s-o cunosc mai bine.", "Nume:", "Cum îl/o pot ajuta.", "Ajută-i pe alții care sunt diferiți de tine.", "Află trei lucruri noi despre cineva din clasa ta.", "Zâmbește și salută.", "Spune ceva drăguț! Un rucsac frumos? O cămașă care îți place? Spune-o!", "Roagă pe cineva să stea lângă tine sau să se joace cu tine.", "Ceva drăguț ce pot face:", "Adu un creion în plus pentru cineva care și l-a uitat.", "Fii bun cu tine însuți când faci o greșeală.", "Este nevoie de bunătate", "„Lumea are nevoie de bunătatea și iubirea voastră. Fiți [buni unii cu alții]!”", "Președintele Dallin H.Oaks, primul consilier în Prima Președinție, „Părinți și copii”, Liahona, nov. 2018, p. 67."]}, {"name": "Vânătoare de comori ale familiei", "verses": ["Găsește ceva care îți aduce aminte de tradițiile familiei tale. Pune ceea ce ai găsit în cutia cu comori sau pe FamilySearch.org.", "Întocmește o listă cu lucrurile pe care membrii familiei tale le fac împreună.", "Fă un desen cu familia ta distrându-se în timpul sărbătorii tale preferate.", "Găsește un calendar necompletat și desenează stele în zilele speciale ale anului. Scrie de ce ai ales acele zile.", "Decupează ecusonul și adaugă-l în cutia ta cu comori."]}, {"name": "Găsește-le!", "verses": ["Istorisirea despre Iona și peștele cel mare ne aduce aminte că ne putem pocăi când facem o alegere greșită. Poți să citești această istorisire în Iona 1-4. Acum, găsește obiectele ascunse în ilustrația de mai jos!"]}, {"name": "Activitatea origami", "verses": ["Toshi tocmai s-a mutat din Japonia în Filipine. El a planificat o activitate distractivă pentru clasa lui de la Societatea Primară.", "Ești entuziasmat, Toshi?", "Da, dar sunt și puțin speriat. Nu vorbesc aceeași limbă ca ceilalți copii.", "Este în regulă. Le voi transmite eu ce vei spune.", "Avem multe jocuri și gustări. Sper că le va plăcea.", "Bineînțeles că da! Și se pare că sunt aici!", "Mulțumim că ne-ai invitat, Toshi! Suntem foarte fericiți să fim aici.", "Toshi va vorbi în limba japoneză, iar eu vă voi transmite ce spune el.", "Activitatea ta a fost atât de distractivă! Îți mulțumim!", "Îți mulțumesc că ai venit.", "Această întâmplare a avut loc în Filipine.", "Încearcă jocul de desenat al lui Toshi", "Desenează împreună cu ceilalți, pe rând, o broască. O persoană desenează trupul broaștei. Apoi, următoarea persoană desenează ochii. Continuă să dai foaia de hârtie mai departe până când desenul este gata."]}, {"name": "Cum îi pot ajuta pe toți să se simtă bineveniții?", "verses": ["Gândește-te cum te-ai simți dacă ai fi în locul lor.", "Zâmbește unor persoane.", "Află numele persoanelor cunoscute recent.", "Stai cu cei care stau singuri."]}, {"name": "Ghicitoare despre fotbal", "verses": ["Alessio și-a invitat noua vecină, Sara, să joace fotbal cu prietenii lui! Folosește indiciile pentru a o ajuta pe Sara să învețe toate numele lor.", "Diego are o cămașă verde.", "Mimi și Lucas lovesc mingi de fotbal.", "Zoe și Heidi iubesc amândouă albastrul.", "Heidi și Thomas au amândoi cămăși cu dungi.", "Răspunsuri (de la stânga la dreapta): Heidi, Zoe, Lucas, Diego, Thomas, Mimi"]}, {"name": "Matt și Mandy", "verses": ["Bună, surioară. Ce faci?", "Adaug la lista mea cu binecuvântări.", "Ce este aceasta?", "Este o listă cu toate lucrurile pentru care sunt recunoscătoare.", "Chiar acum scriu toate persoanele care mi-au binecuvântat viața.", "La fel ca fratele tău super amuzant?", "Da. Și mama și tata. Și misionarii care ne-au învățat familia.", "Doctori, precum cel care mi-a vindecat brațul rupt. Și asistente medicale. Și învățători drăguți. Și…", "Știi ceva? Nu avem suficientă hârtie pentru lista ta.", "Și stiloul meu rămâne fără cerneală!"]}, {"name": "Pentru copiii mai mari", "verses": ["Zâmbește persoanelor pe care le întâlnești.", "Scrie și trimite o scrisoare unui misionar.", "Cântă un cântec pentru a înveseli pe cineva.", "Îmi place să gătesc folosind rețete din revista Prietenul! Unul dintre obiectivele mele pentru programul Copiii și tinerii este să învăț să gătesc. Este foarte distractiv să urmez rețetele și, de asemenea, foarte delicios. Învăț noi tehnici de gătit.", "David A., 9 ani, Florida, S.U.A.", "Scrie un cântec sau o poezie despre temple sau desenează templul cel mai apropiat de tine.", "Umple acest spațiu cu cât de multe modele poți.", "„Bucurați-vă întotdeauna și aduceți mulțumiri pentru toate lucrurile.” Doctrină și legăminte 98:1"]}, {"name": "Felipe găsește calea", "verses": ["Felipe știa că se făcea târziu. Păsările încetaseră să mai ciripească și greierii zumzăiau zgomotos. El și mama lui merseseră prin pădure mai bine de două ore. Dar fiecare cale pe care au urmat-o arăta la fel ca ultima. Erau complet pierduți.", "Felipe era din ce in ce mai înfricoșat. Cât timp puteau supraviețui în această junglă? La urma urmei, el avea doar 10 de ani. Nu era suficient de mare pentru a lupta împotriva unui șarpe sau a unui mistreț sălbatic! Și ce alte creaturi înfricoșătoare ar putea fi în căutare de pradă după apus? Gândul i-a dat fiori.", "Fi curajos, și-a spus el. Știa că trebuie să fie.", "Felipe și-a dorit ca tatăl lui să fie acolo. Dar murise în urmă cu șase luni. Fără el, lucrurile erau grele pentru Felipe și mama lui. Nu mai aveau bani și mâncare.", "Felipe a sperat că vor ajunge curând la casa surorii lui, situată pe cealaltă parte a muntelui. Ea le-ar putea da niște bani pentru a cumpăra orez.", "El a spus o rugăciune în inima lui. „Tată din Cer, te rog să ne ajuți să ne găsim calea. Te rog.”", "Apoi, i-a venit un gând în minte: Caută cocotierii. Felipe a privit în sus. Acolo, în depărtare, era o livadă de cocotieri. Îi putea vedea sus, deasupra restului junglei. Frunzele lor palmate fluturau în briză. Pentru prima dată după câteva ore, Felipe a simțit speranță.", "„Privește!” El a arătat către pomi.", "Mama lui a înțeles. Existența cocotierilor le-a dat de înțeles că în apropiere, se afla un sat. Dumnezeu răspunsese rugăciunii lui Felipe. Felipe a luat-o pe mama lui de mână. Împreună, ei au mers într-un loc sigur în timp ce soarele cobora după copaci.", "Felipe și-a adus întotdeauna aminte cum i-a răspuns Dumnezeu la rugăciune. Uneori, își dorea să poată auzi glasul lui Dumnezeu mai bine, așa cum a făcut în acea seară în junglă.", "Apoi, într-o zi, opt ani mai târziu, Felipe a întâlnit câțiva misionari. Erau de la Biserica lui Isus Hristos a Sfinților din Zilele din Urmă. Ei l-au învățat despre profeții în viață, care rostesc cuvintele lui Dumnezeu. Aceasta era exact ceea ce Felipe sperase!", "Felipe era entuziasmat să se alăture Bisericii. El a devenit unul dintre primii misionari din Filipine care au împărtășit Evanghelia acolo. Din nou, Dumnezeu i-a arătat lui Felipe unde să meargă – iar Felipe știa că Dumnezeu va face mereu acest lucru.", "Filipine are peste 7.600 de insule!", "Această țară găzduiește 70% dintre speciile de plante și animale din lume.", "În curând, filipinezii vor avea opt temple.", "Felipe și soția lui au economisit bani timp de un an pentru a putea călători la templu pentru a fi pecetluiți.", "Lui Felipe îi place să pescuiască.", "Felipe și soția sa, Cora, au 4 copii și 10 nepoți."]}, {"name": "Pregătește-te pentru templu!", "verses": ["„Studiez întrebările interviului pentru templu pentru a fi pregătit să merg la templu. Doresc să am o mărturie puternică.”", "Alivia W., 9 ani, Utah, S.U.A.", "„Aștept cu nerăbdare să merg la templu într-o zi pentru a face botezuri. Am învățat multe despre templu studiind din scripturi. Sunt entuziasmat deoarece, chiar și atunci când mă aflu în împrejurimile templului, pot simți Spiritul atât de puternic. Sunt sigur că Spiritul este și mai puternic în interior.”", "Luke F., 10 ani, Idaho, S.U.A.", "„Vă puteți pregăti pentru templu câte puțin în fiecare zi. Eu țin poruncile. Citesc din scripturi împreună cu fratele și mama mea în fiecare dimineață, înainte de școală. Încerc să fiu un exemplu pentru prieteni. Încerc să aleg ce este drept așa cum se spune în imnul «Fă ce e drept» (Imnuri, nr. 152). Cântăm acest imn dimineața pentru a crea starea de spirit potrivită!”", "Mark Y., 10 ani, Poltava, Ucraina", "„Mă rog în fiecare zi și îi întreb pe părinții mei despre rânduielile din templu. Mă pregătesc, de asemenea, pentru interviul meu cu episcopul. Sunt încântat să merg la templu.”", "Daniel D., 11 ani, Kiev, Ucraina", "„Mi-a plăcut când am fost la templu pentru prima dată. Înainte de a-mi veni rândul pentru a face botezuri, am slujit ca martoră. Am privit pe alții care erau botezați și m-am asigurat că au intrat complet în apă. Când a fost rândul meu să fiu botezată, apa era caldă. Am simțit pace și fericire. Iubesc templul și îmi place să ajut în această lucrare măreață.”", "Antonella A., 12 ani, Columbia Britanică, Canada", "Întrebările interviului pentru templu", "Ai credință în Tatăl Ceresc, Isus Hristos și Duhul Sfânt?", "Ai o mărturie despre ispășirea lui Isus Hristos și despre restaurarea Bisericii Sale?", "Îi susții (sprijini) pe conducătorii tăi ai Bisericii (cum ar fi profetul, apostolii și episcopul tău)?", "Te străduiești (încerci din greu) să-ți menții mintea și trupul curate și pure?", "Urmezi învățăturile Bisericii lui Isus Hristos în modul în care îi tratezi pe ceilalți?", "Te străduiești să ții sfânt sabatul?", "Te străduiești să fii onest/onestă?", "Plătești ca zeciuială un procent întreg de 10%?", "Înțelegi Cuvântul de înțelepciune și te supui acestuia?", "Există vreun păcat grav de care trebuie să te pocăiești?", "Simți că ești demn/demnă să intri în casa Domnului?"]}, {"name": "O discuție cu Xiomara despre faptul de a fi membră nouă la Tinerele Fete", "verses": ["În primul rând, dorim să ajungem să te cunoaștem.", "Merg cu bicicleta, joc fotbal și gătesc. Mâncarea pe care prefer să o gătesc este quesadillas!", "Galben.", "Am așteptat cu nerăbdare să merg la templu și să înfăptuiesc botezuri.", "La început, a fost greu. Eram îngrijorată cu privire la ce aveau să creadă fetele mai mari despre mine. Am fost puțin neliniștită până când am mers toate la templu împreună. Atunci am devenit prietene bune.", "A fost ceva foarte special. Faptul de a intra în templul Domnului a fost o experiență spirituală. Mi-am dorit întotdeauna să merg la templu. La Societatea Primară cântam: „Îmi place să văd templul. În el eu voi intra”. Acum pot spune: „Îmi place să merg la templu”.", "Acea primă dată în templu, am înfăptuit botezuri pentru unele dintre mătușile mele, unele rude ale bunicii mele (mama mamei mele) și alte persoane pe care nu le cunoșteam. Templul și istoria familiei fac parte din mărturia mea.", "Am făcut prăjituri! Am făcut 150 de prăjituri. Apoi, le-am împărțit altor persoane. Activitățile Tinerelor Fete sunt distractive. Sunt pline de lecții bune, motivație și îndrumare pentru a ne ajuta să fim misionare în viitor.", "Doar eu. Sunt, de asemenea, singura membră a Bisericii din clasa mea de la școală.", "Nu. Toți prietenii mei știu că am o religie diferită de a lor, dar ei nu se poartă diferit cu mine.", "Îmi place să aflu mai multe despre Salvator și planul salvării. Este o mare binecuvântare să faci munca de întocmire a istoriei familiei. Îmi place să înfăptuiesc botezuri în templu pentru a oferi speranță rudelor noastre care au părăsit deja acest pământ.", "Îmi place să fac parte din programul Tinerelor Fete!"]}, {"name": "Etichetă pentru recunoștință", "verses": ["Scripturile ne învață să fim recunoscători (vezi Psalmii 100:4). Puteți să vă distrați și să fiți recunoscători când jucați acest joc!", "Găsiți un spațiu deschis în care puteți alerga. Alegeți un loc care să fie „Zona pentru recunoștință”.", "Toți se pot eticheta unul pe altul! Când ești etichetat, pune o mână pe locul în care ai fost etichetat. Mai poți încă eticheta persoane cu cealaltă mână.", "Când ești etichetat a doua oară, pune-ți cealaltă mână deasupra celui de-al doilea loc în care ai fost etichetat.", "Când ești etichetat a treia oară, mergi la Zona pentru recunoștință și spune trei lucruri pentru care ești recunoscător. După ce ai spus trei lucruri, te poți alătura din nou jocului.", "Ce crezi că spune această girafă? Scrie-ne și spune-ne! Mergi la coperta din spate pentru a vedea cum."]}, {"name": "Pentru prietenii mici", "verses": ["Sofiei îi place să cânte cântece de la Societatea Primară. Poți să termini tiparul notelor muzicale?", "Poți găsi aceste ilustrații în paginile următoare?"]}, {"name": "Bună, prieteni!", "verses": ["Am decupat ilustrații cu Isus pentru a face colaje când am urmărit conferința.", "Lily și Avery C., 5 ani și 3 ani, New Mexico, S.U.A.", "Îmi place să cânt „Povestiri din Cartea lui Mormon” la Societatea Primară.", "Nehemiah D., 3 ani, Auckland, Noua Zeelandă", "Îmi place să fac împreună cu tati pagina „Găsește-le!”.", "Svea O., 4 ani, Texas, S.U.A.", "M-am rugat să-mi găsesc mingea. După ce m-am rugat, am găsit-o!", "Mark S., 5 ani, Virginia de Vest, S.U.A."]}, {"name": "Timp pentru activități", "verses": ["Poți găsi piesele lipsă din puzzle?"]}, {"name": "Un băiat care ajută fericit", "verses": ["Bunicul vine în vizită!", "Felix ajută cu pregătirile. Întâi, își adună jucăriile.", "Apoi, ajută la măturarea podelei.", "Apoi, Felix ajută la spălarea hainelor.", "El o ajută, de asemene, pe mama cu pregătirea cinei!", "„Mulțumesc că ai fost ajutorul meu fericit, Felix!”, a spus mama.", "Tatăl Ceresc dorește ca noi să-i ajutăm pe alții. Arătați modurile în care acești copii ajută."]}, {"name": "Cartea specială", "verses": ["„Tată, este rândul tău să citești”, a spus Bernice. Ea a deschis scripturile. Mama și tata au stat lângă ea pe canapea.", "Tata a citit primul verset. „Eu știu că El îi iubește pe copiii Săi.”", "„Eu știu că El îi iubește pe copiii Săi”, a repetat Bernice.", "„Totuși”, a spus tata, „eu nu cunosc înțelesul tuturor lucrurilor.”*", "Totuși era un cuvânt greu. Bernice încă nu putea citi și nu știa ce însemnau toate cuvintele. Dar îi plăcea să repete cuvintele când familia ei citea din scripturi împreună.", "A doua zi, la timpul de citit din scripturi, tata a avut o surpriză. „Am ceva special pentru tine”, a spus el. I-a dat lui Bernice o carte. Avea pe copertă o ilustrație cu oameni și o corabie.", "„Este pentru mine?”, a întrebat Bernice. Ea a strâns în brațele ei cartea cea mare.", "„Pentru tine”, a spus tata. „Privește înăuntru.”", "Bernice a deschis cartea. Ea a făcut ochii mari. Erau atât de multe ilustrații colorate.", "„Cum se numește?”, a întrebat Bernice.", "Tata a arătat spre cuvintele de pe copertă. „Povestiri din Cartea lui Mormon”, a spus el.", "Bernice a identificat cuvintele de pe copertă. „Povestiri din Cartea lui Mormon”, a spus ea.", "„Are aceleași povestiri despre care citim în scripturi”, a spus mama.", "Bernice a arătat spre una dintre ilustrații. „Cine este acesta?”, a întrebat ea.", "„Hmm… Vezi arcul și săgețile?”, a întrebat mama.", "Bernice a dat din cap în sens afirmativ.", "„Îți aduci aminte că am citit despre cineva care a avut un arc rupt?”, a întrebat tata.", "„Nefi?”, a spus Bernice.", "„Da, acela este Nefi”, a spus tata.", "Bernice a zâmbit. „Mulțumesc, tată. Mulțumesc, mamă. Imi place această carte.", "În fiecare seară, Bernice citea din cartea ei de scripturi împreună cu mama și tatăl ei. Ea arăta către ilustrații. A învățat să pronunțe câteva cuvinte grele. Și a învățat să citească singură unele cuvinte simple!", "Faptul de a citi din scripturi o făcea fericită. Era bucuroasă că le putea citi cu mama și tata!", "Această povestire a avut loc în Republica Democrată Congo.", "* 1 Nefi 11:17"]}, {"name": "Pot să fac ce este drept", "verses": ["Când ai ales ce este drept?"]}, {"name": "Isus a spus", "verses": ["Isus a spus că trebuie să-l urmez pe profet.", "„Fie prin propriul Meu glas, fie prin glasul slujitorilor Mei, este același lucru” (Doctrină și legăminte 1:38)."]}, {"name": "Dragi părinți", "verses": ["Pe măsură ce copiii dumneavoastră cresc, ei vor face noi pași importanți în viața lor – cum ar fi încheierea participării la Societatea Primară, începerea unei noi clase la școală sau mersul la templu pentru prima dată. Îi puteți ajuta să se pregătească și să se simtă încrezători în legătură cu ceea ce va urma. Puteți începe cu câteva idei de la paginile 36 și 38.", "Cu drag,", "Prietenul", "Sfat privind citirea", "În timp ce citiți alături de copilul dumneavoastră, spuneți-i despre experiențele pe care le-ați avut și care au legătură cu povestirea.", "Vă rugăm să trimiteți materialele pe care le propuneți la:", "Friend Magazine", "50 E. North Temple St., Rm. 2393", "Salt Lake City, UT, USA. 84150-0024", "sau prin e-mail: friend@ChurchofJesusChrist.org", "Trebuie să fie incluse următoarele informații și permisiunea:", "Numele și prenumele", "Vârsta", "Băiat/Fată", "Localitate/Județ/Țară", "Sunt de acord ca Biserica lui Isus Hristos a Sfinților din Zilele din Urmă să folosească materialele și fotografia trimise de copilul meu pe site-urile Bisericii și pe platformele rețelelor de socializare, precum și în rapoarte, materiale tipărite, prezentări video, publicații și materiale pentru instruire ale Bisericii.", "Semnătura părintelui sau a tutorelui legal", "Data", "Adresa de e-mail a părintelui sau a tutorelui legal", "Permiteți revistei Prietenul să vă contacteze pentru un sondaj?", "DA", "NU"]}]}, "2023-01": {"name": "Ianuarie 2023", "chapters": [{"name": "Dragi prieteni,", "verses": ["Cunoașteți motto-ul revistei Prietenul? (Indiciu: îl puteți găsi pe coperta din față a fiecărui număr.) Este „Să-L urmăm pe Isus împreună”! Deschideți la pagina 14 pentru a afla despre câțiva copii din Anglia care Îl urmează pe Isus ajutându-și familia.", "În această lună, veți vedea, de asemenea, o nouă pagină cu benzi desenate despre Margo și Paolo și aventurile lor în Brazilia. Deschideți la pagina 32 pentru a-i întâlni pe membrii familiei lor și papagalul lor, Kiwi!", "Cu dragoste,", "Prietenul.", "P.S. Dorim să auzim cum Îl urmați pe Isus acolo unde locuiți. Doar răspundeți la întrebările de la pagina 13 și trimiteți-ne răspunsurile!"]}, {"name": "Prieteni prin corespondență", "verses": ["Sofia și Jade K., 7 și 4 ani, citesc Prietenul în limba olandeză, în Olanda de Sud, Olanda!", "Dallin J, 9 ani, a vizitat Templul Portland, Oregon.", "Am făcut un model al orașului Sion din „Activități pentru Vino și urmează-Mă” (ian. 2022)!", "Stefano și Isabella T., 4 și 5 ani, Lima, Peru"]}, {"name": "Isus este Lumina noastră", "verses": ["După ce a înviat, Isus S-a dus să viziteze câțiva oameni de pe meleagurile americane. Îmbrăcat cu o mantie albă, El S-a pogorât din cer. Și-a întins mâna și a spus: „Iată, Eu sunt Isus Hristos… Eu sunt lumina și viața lumii” (3 Nefi 11:10-11).", "Isus este Lumina lumii, deoarece învățăturile Sale și exemplul Său ne luminează drumul înapoi la Tatăl Ceresc.", "Președintele Oaks ne-a vorbit despre patru moduri prin care Isus ne luminează calea. Găsiți versetul din scripturi care se potrivește fiecărui mod.", "Exemplul Său ne arată ce trebuie să facem.", "El ne ajută să știm ce este bine și ce este rău.", "Puterea Sa ne ajută să dorim să facem bine.", "Lumina Sa ne îndrumă în vremuri grele.", "Moroni 7:16-17", "3 Nefi 18:16", "1 Nefi 17:13", "Eter 4:11-12", "Răspunsuri: 1-b; 2-a; 3-d; 4-c"]}, {"name": "Atât de mult zgomot!", "verses": ["Luke ofta. Totul era atât de zgomotos! Frații lui, Tadd și John, se certau din nou. Chiar și de jos, el putea auzi strigătele prin ușa camerei lor. Iar sora lui, Lizzie, dăduse din nou muzica la maxim. Bum. Bum. Bum. El putea auzi mereu ritmul constant al notelor joase.", "Luke a încercat să-i roage pe frații lui să se oprească. Tadd i-a spus: „Pleacă de aici”. Apoi, Luke a rugat-o pe Lizzie să-și dea muzica mai încet. Ea dat muzica și mai tare.", "Luke dorea să iasă afară unde putea gândi. Dar ploua.", "Totuși, era un loc liniștit în care Luke putea merge. Ieri, părinții lui i-au dat o cameră care să fie a lui – una pe care nu trebuia s-o împartă cu Tadd și John. Era la subsol. Era suficient de mare pentru un pat și o masă. În camera lui, Luke putea închide ușa și putea scăpa de zgomot.", "Luke a coborât în camera lui nouă. S-a uitat împrejur la cutiile pe care le adusese jos mai devreme. El a văzut o ilustrație cu Isus care ieșea afară dintr-o cutie. Luke primise acea ilustrație în ziua în care fusese botezat. Întotdeauna când o privea, îl făcea să se simtă liniștit.", "Luke a scos ilustrația din cutie. A pus-o pe masă. Apoi, a îngenuncheat pentru a se ruga. „Tată Ceresc”, a spus Luke, „uneori este mult zgomot aici. Te rog să mă ajuți să găsesc puțină pace”.", "Luke s-a întins pe pat. S-a gândit la Isus. Învățase la Societatea Primară că Isus putea fi mereu aproape de el. Și, Duhul Sfânt putea întotdeauna să aducă pace.", "Curând, mama și tata aveau să vină acasă de la muncă. Ei aveau să discute cu Tadd și John. Lupta avea să înceteze. Pentru un timp. Ei aveau să vorbească cu Lizzie. Lizzie urma să dea muzica mai încet. Pentru un timp. Până când mama și tata vor pleca din nou.", "Dar, deocamdată, Luke era întins în pat. El privea ilustrația cu Isus. „Te rog, Tată Ceresc”, a șoptit Luke. „Te rog să mă ajuți să simt pace indiferent de ceea ce se întâmplă în restul casei.”", "Mai târziu, a bătut cineva la ușa dormitorului lui. „Pot să intru?”, a întrebat mama. „Ce mai faci?”", "„Tadd și John se certau din nou”, a spus Luke. „Iar Lizzie își pune muzica foarte tare.”", "„Știu! Este greu, nu-i așa?”, a spus mama. „Tata vorbește cu frații tăi chiar acum. Iar eu voi vorbi cu Lizzie în această seară. Dar, în primul rând, am vrut să văd ce mai faci.”", "„Sunt bine. Sunt bucuros că am această cameră”, a spus Luke.", "„Și eu”, a spus mama. „Văd că ai pus pe masă o ilustrație cu Isus.”", "Luke a zâmbit. „Da, am pus. Și, El mă va ajuta să fac din camera mea un loc al păcii.”", "Această întâmplare a avut loc în S.U.A.", "Scrie sau desenează un mod în care poți simți pace în căminul tău."]}, {"name": "Activități pentru Vino și urmează-Mă", "verses": ["Pentru Matei 1; Luca 1", "Istorisire: Elisaveta și Zaharia au dorit să aibă un bebeluș, dar Elisaveta era prea în vârstă. Într-o zi, un înger i-a spus lui Zaharia că vor avea un fiu! Fiul lor a fost Ioan Botezătorul. Elisaveta și Zaharia au aflat că, pentru Dumnezeu, nimic nu este imposibil. (Vedeți Luca 1:11-14, 37-49.)", "Cântec: „Rugăciunea unui copil” (Cântece pentru copii, p. 6-7).", "Activitate: Încercați această însărcinare „imposibilă”! În primul rând, îndoiți degetul mijlociu. Apoi, puneți mâna pe o masă, cu palma în jos. Acum, încercați să vă ridicați degetul inelar. Apoi, rugați pe altcineva să-l ridice pentru voi. Cum v-a ajutat Tatăl Ceresc să faceți ceva ce părea imposibil?", "Pentru Matei 2; Luca 2", "Istorisire: Isus Hristos S-a născut într-un staul, în orașul Betleem. Păstori, îngeri și magi au venit să-L vadă. Puteți citi mai multe despre magi la pagina 46.", "Cântec: „Copil a fost cândva Isus” (Cântece pentru copii, p. 34)", "Activitate: Spuneți, pe rând, o povestire despre nașterea unui membru al familiei. Puteți vorbi despre locul în care s-au născut, când s-au născut, cine sunt părinții lor sau alte lucruri pe care le cunoașteți despre nașterea lor.", "Pentru Ioan 1", "Istorisire: Uneori, Isus Hristos este numit „adevărata lumină” (Ioan 1:9). Scripturile ne învață că trebuie să ținem poruncile Sale și să-L urmăm. Apoi, vom avea „dreptul să [devenim fiii și fiicele] lui Dumnezeu” (Ioan 1:12).", "Cântec: „Isus este adevărata mea lumină” (pagina 23)", "Activitate: Desenați o ilustrație cu un obiectiv pe care îl aveți. Rugați pe cineva să vă ascundă ilustrația undeva în încăpere și să stingă luminile. Acum, aduceți o lumină mică și luminați încăperea. Puteți găsi acum ilustrația voastră? Vorbiți despre cum vă poate ajuta Isus Hristos să vă atingeți obiectivele.", "Pentru Matei 3; Marcu 1; Luca 3", "Istorisire: Isus Hristos S-a dus la Ioan Botezătorul să fie botezat pentru ca El să poată „[împlini] tot ce [trebuia] împlinit” (Matei 3:15). Isus a fost botezat pentru a da un exemplu de supunere față de Tatăl Ceresc. Și noi Îl putem urma pe Isus fiind botezați!", "Cântec: „Urmați-Mă” (Imnuri, nr. 74)", "Activitate: Mergeți la pagina 9 pentru a afla mai multe despre cărarea legămintelor. Apoi, faceți activitatea. Din această pagină, în fiecare lună, veți învăța despre o binecuvântare de care veți avea parte pe măsură ce veți urma cărarea înapoi la Tatăl Ceresc!"]}, {"name": "Călătoria în Egipt", "verses": ["După ce magii L-au văzut pe Isus, un înger i-a apărut lui Iosif într-un vis. Îngerul a spus că Isus era în pericol. El a spus că trebuiau să meargă în Egipt, unde aveau să fie în siguranță (vedeți Matei 2:13-14). Urmați labirintul pentru a-i ajuta pe Maria, Iosif și Isus să ajungă în Egipt."]}, {"name": "Un plan pentru mine", "verses": ["Sunteți un copil al lui Dumnezeu și aveți un scop special. Anul acesta, în fiecare revistă Prietenul , veți învăța despre o binecuvântare care se află pe cărarea voastră a legămintelor, care vă duce înapoi pentru a trăi alături de El într-o zi.", "Legământ: o promisiune pe care i-o faceți lui Dumnezeu. La rândul Său, El promite să vă binecuvânteze!", "Cărarea legămintelor: alegerile pe care le faceți pentru a trăi asemenea lui Isus și a-L urma.", "Numele meu:", "M-am născut în:", "Familia mea:", "Cel mai bun prieten al meu:", "Când și unde am fost sau voi fi botezat:", "Când am simțit prezența Duhului Sfânt:", "Mărturia mea:", "Când îmi voi primi recomandarea pentru templu:", "Temple la care doresc să merg:"]}, {"name": "Cum a devenit Siedah curajoasă", "verses": ["Siedah a tras aer în piept și a intrat în noua ei clasă. Era prima ei zi în clasa a patra.", "Anul trecut, Siedah era în clasa a doua. S-a descurcat atât de bine, încât școala ei a lăsat-o să sară peste clasa a treia. Siedah era entuziasmată să facă probleme mai grele la matematică și să citească mai multe cărți în clasa a patra. Dar nu era fericită că trebuia să-și părăsească vechii prieteni.", "În timp ce se uita prin cameră, Siedah se simțea mică. Toți colegii ei noi de clasă arătau mai mari și mai înalți decât ea. Dacă nu se va acomoda?", "A căutat o bancă și s-a așezat. O fată înaltă stătea lângă ea. „Bună”, a spus Siedah.", "„Ce faci aici?”, a întrebat fata. „Credeam c-ar trebui să fii în clasa a treia.”", "„Școala m-a mutat într-o clasă mai mare”, a spus Siedah emoționată.", "Fata a privit-o cu răutate. „Ei bine, nu-mi pasă cât de deșteaptă ești. Ești încă doar un bebeluș.”", "Siedah s-a simțit îngrozitor în sinea ei. Tot restul săptămânii, a fost prea speriată pentru a vorbi cu vreunul dintre colegii ei de clasă. De fiecare dată când auzea pe cineva râzând sau șoptind, se încrunta. Probabil spuneau lucruri răutăcioase despre ea.", "Tocmai când se gândea că lucrurile nu s-ar mai putea înrăutăți, Siedah a primit rezultatul unui test la matematică. I-a venit să plângă când s-a uitat la notele ei. Matematica era materia ei preferată. Nu mai luase niciodată un punctaj așa de mic la un test.", "Când a ajuns acasă, Siedah nu a putut să-și țină lacrimile. „Nu am niciun prieten”, le-a spus părinților ei. „Locul meu nu este în clasa a patra. Nu sunt suficient de deșteaptă.”", "„Îmi pare rău că este atât de greu”, a spus mama ei. „Dar tu ești deșteaptă. Și încă mai ai de învățat.”", "Siedah și-a șters ochii. „Mi-aș dori, în schimb, să pot merge la clasa a treia.”", "O clipă, tata a fost tăcut. „Ai dori o binecuvântare a preoției?”, a întrebat el.", "Siedah a dat din cap afirmativ. Poate că o binecuvântare de la tata ar ajuta-o să se simtă mai bine.", "Siedah s-a așezat pe un scaun și tata și-a pus mâinile pe capul ei.", "„Te binecuvântez să nu-ți fie teamă”, a spus tata. „Și te binecuvântez să-ți iubești noii tăi colegi de clasă. Pe măsură ce vor ajunge să te cunoască, și ei te vor iubi.”", "Un sentiment de liniște a cuprins-o pe Siedah. Ea a simțit că vorbele tatălui ei erau ceea ce Tatăl Ceresc dorea ca ea să audă.", "După binecuvântare, mama a ajutat-o pe Siedah să lucreze la problemele ei la matematică. Curând, Siedah s-a simțit puțin mai bine.", "A doua zi, la școală, Siedah și-a adus aminte de binecuvântarea ei și a încercat să fie curajoasă. Le-a zâmbit colegilor ei de clasă. Când a dat dovadă de dragoste, s-a temut mai puțin de ei! Unii dintre ei au fost chiar foarte amabili. A muncit din greu pentru a învăța și, în curând, notele ei s-au îmbunătățit.", "La sfârșitul anului școlar, Siedah avea mulți prieteni. Era bucuroasă că Tatăl Ceresc o ajutase să fie curajoasă. Și a fost recunoscătoare că putea avea întotdeauna binecuvântarea puterii preoției pentru a o ajuta.", "Această întâmplare a avut loc în Liberia."]}, {"name": "Găsește-le!", "verses": ["Această familie desfășoară activitatea despre obiective de la pagina 7 pentru seara în cămin. Puteți găsi patru ilustrații pe care membrii familiei le-au desenat cu obiectivele lor? Apoi, găsiți celelalte obiecte ascunse."]}, {"name": "Cum Îl urmezi pe Isus?", "verses": ["Nume:", "Vârstă:", "Din:", "Limbi:", "Familie:", "Obiective și visuri:", "Provocări și puncte forte:", "Îl urmez pe Isus prin…", "Locul:", "Povestirea din scripturi:", "Fructe sau legume:", "Culoare:", "Materie de la școală:", "Trimite-ne răspunsurile tale, împreună cu o fotografie cu tine și formularul cu permisiunea. Vezi coperta din spate pentru a afla cum."]}, {"name": "Să-L urmăm pe Isus în Anglia", "verses": ["Nume: Lucia, 7 ani; Vivie, 9 ani; și Zac, 9 ani", "Din: Herefordshire, Anglia", "Limba: engleză", "Obiective și visuri: să fie o prietenă bună (Lucia), să memoreze Articolele de credință (Vivie) și să ajute alți copii să facă sport (Zac)", "Familie: Lucia și Zac sunt frate și soră și Vivie este verișoara lor", "„Familiile noastre locuiesc la aceeași fermă, împreună cu bunica noastră și bunicul nostru”, a spus Lucia. „Este multă muncă de făcut, dar ne simțim bine când slujim. Știm că Isus dorește ca noi să slujim.”", "„O ajutăm pe bunica să aibă grijă de ponei”, spune Vivie. „Îi ducem la câmp să pască. Le curățăm padocurile, le periem părul, îi hrănim și le umplem gălețile cu apă. Ne place s-o ajutăm pe bunica.”", "Și Zac Îl urmează pe Isus slujind. „Străbunicul nostru s-a operat la mână. Nu putea să aibă grijă de grădina lui. Familia mea, verii și bunicii mei au ajutat la tunsul gazonului și la curățarea buruienilor. Străbunicul a fost atât de fericit!”", "Loc: Luciei și lui Vivie le place să fie alături de cai", "Istorisire din scripturi: povestirea preferată a lui Zac este aceea în care Isus a mers pe apă", "Fructe sau legume: mango (Lucia), cartofi dulci (Vivie), broccoli (Zac)", "Culoare: mov (Lucia), turcoaz (Vivie) și galben (Zac)", "Materie de la școală: Artă (Lucia și Vivie) și istorie (Zac)", "Cum Îl urmezi pe Isus?", "Există multe moduri de a-L urma pe Isus. Tu cum Îl urmezi? Scrie-ne și spune-ne!"]}, {"name": "Salut din Anglia!", "verses": ["Anglia este o țară din vestul Europei. Face parte din Marea Britanie. Aproximativ 50 milioane de oameni trăiesc acolo.", "Primii misionari au venit în Anglia în anul 1837. Mulți oameni au fost botezați și, apoi, au călătorit în S.U.A. Acum, în Anglia, sunt aproape 150.000 de membri ai Bisericii!", "Scriitorul William Shakespeare era din Anglia. El a inventat sute de cuvinte în limba engleză. Astăzi, aproape 1,5 miliarde de oameni vorbesc limba engleză.", "Anglia are sute de castele. Castelul Windsor a fost construit în secolul al XI-lea și este cel mai vechi castel în care încă locuiesc oameni.", "Londra, Anglia, este capitala Regatului Unit și unul dintre cele mai mari orașe din Europa. Are o mulțime de autobuze roșii înalte pentru a ajuta oamenii să se deplaseze.", "Anglia are temple în Preston și Londra.", "Să ne jucăm!", "Oamenii din Gloucester, Anglia, au o tradiție distractivă. În fiecare an, ei rostogolesc o roată de cașcaval pe un deal și aleargă după ea. Prima persoană care ajunge jos câștigă cașcavalul.", "Vă puteți face propriul fel de cursă. Rostogoliți două mingi pe un deal. Care minge ajunge mai întâi jos? Încercați să numărați secundele necesare pentru a ajunge acolo.", "Rămâneți puternici", "Brânza este făcută din lapte, care are mult calciu. Aveți nevoie de calciu pentru a vă menține dinții și oasele puternice! Puteți, de asemenea, să obțineți calciu din frunze verzi, tofu, nuci, fasole și alte alimente.", "Brioșe cu legume și ouă", "Bateți 4 ouă.", "Amestecați câteva legume tocate (cum ar fi spanac, ardei și broccoli). ", "Ungeți cu untdelemn o tavă de brioșe și turnați o parte din amestecul de ouă în fiecare cupă.", "Presărați puțină brânză mărunțită pe fiecare brioșă.", "Coaceți la 175°C timp de 10-15 minute.", "Mulțumiri Luciei, lui Vivie și lui Zac pentru că au împărtășit această rețetă!", "Îi puteți întâlni la pagina 14."]}, {"name": "Să ajutăm în lucrarea Tatălui Ceresc", "verses": ["Știați că sunteți invitați să-L ajutați pe Tatăl Ceresc în lucrarea Sa importantă? Acea lucrare este de a-i ajuta pe toți copiii Săi să se întoarcă și să trăiască în prezența Sa (vedeți Moise 1:39). Puteți ajuta pe măsură ce faceți patru lucruri: trăiți, aveți grijă, invitați și uniți.", "Trăiți potrivit Evangheliei lui Isus Hristos. Trăiți potrivit Evangheliei când urmați exemplul lui Isus. Puteți să vă rugați, să citiți din scripturi sau cărțile cu povestiri din scripturi, să-i iertați pe alții și să mergeți la biserică.", "Aveți grijă de cei aflați la nevoie. Puteți sta lângă cineva care este singur. Sau puteți suna un prieten care este bolnav și îl puteți înveseli.", "Invitați pe ceilalți să primească Evanghelia. Puteți invita prieteni la Biserică sau la o activitate a Societății Primare. Puteți invita prieteni la botezul vostru.", "Uniți familiile pentru eternitate. Puteți vorbi cu bunicii voștri pentru a învăța despre viața lor. Fiți împăciuitori în căminul vostru. Vă puteți pregăti să mergeți la templu.", "Vă promit că veți simți bucurie pe măsură ce încercați să trăiți, să aveți grijă, să invitați și să uniți acasă, la școală și la Societatea Primară. Tatăl Ceresc vă iubește! Și puteți ajuta în lucrarea Sa importantă.", "Încercați aceste acțiuni!", "Trăiți. Ridicați-vă brațele în timp ce priviți spre cer. Acest lucru vă va aduce aminte că Tatăl Ceresc vă va ajuta să trăiți conform Evangheliei pe măsură ce vă rugați Lui.", "Aveți grijă. Încrucișați-vă brațele și îmbrățișați-vă puternic! Acest lucru vă va aminti să aveți grijă de alții așa cum a făcut Isus.", "Invitați. Întindeți ambele brațe drepte în fața voastră. Acest lucru vă va aminti să-i invitați pe alții să se bucure de binecuvântările Evangheliei.", "Uniți. Întindeți-vă mâinile cu degetele strânse împreună. Acest lucru vă va aminti că puteți ajuta familiile să fie unite."]}, {"name": "O povestire despre prietenie", "verses": ["Completați spațiile pentru cuvinte pentru a scrie mai jos povestirea voastră! Cum invitați și includeți oameni din jurul vostru?"]}, {"name": "„Spune o rugăciune, Helamán”", "verses": ["Era prima zi de școală a lui Helamán. Purta cămașa lui preferată și avea un creion nou. Noul lui învățător l-a lăsat să stea la o masă cu prietenii lui, Sylvester, Jorge și Miguel. Era o zi frumoasă.", "„Puneți-vă lucrurile la o parte”, a spus Señora Martínez. „Este timpul să luăm prânzul.”", "Familia lui Helamán se ruga mereu împreună înainte de mese. El a ridicat mâna. „Señora Martínez, ne rugăm înainte să mâncăm?”", "Señora Martínez i-a zâmbit lui Helamán. „Poți spune o rugăciune pentru mâncarea ta, dacă dorești.”", "Helamán și prietenii lui și-au deschis cutiile cu mâncare pentru prânz.", "„Ce este o rugăciune?”, a întrebat Sylvester.", "„Vorbesc cu Tatăl Ceresc”, a spus Helamán. „Este modul în care Îi mulțumim pentru mâncarea noastră.”", "„Poți spune o rugăciune pentru noi, toți?”, a întrebat Miguel.", "Helamán și-a încrucișat brațele. Cei trei prieteni ai lui și-au încrucișat și ei brațele. Helamán și-a închis ochii și și-a plecat capul. Prietenii lui au făcut la fel.", "Apoi, Helamán a spus o rugăciune, la fel cum spunea familia lui. I-a mulțumit Tatălui Ceresc pentru ziua bună pe care o aveau și pentru prânzurile lor. A cerut să le binecuvânteze mâncarea. A încheiat în numele lui Isus Hristos și a spus: „Amin”.", "Sylvester, Jorge și Miguel s-au uitat în sus.", "„Și voi puteți spune amin ”, a spus Helamán.", "Prietenii lui au zâmbit și au spus: „Amin”.", "A doua zi, la prânz, Sylvester a spus: „Spune o rugăciune, Helamán”.", "„Da, spune o rugăciune, Helamán”, a spus Miguel. Jorge a dat din cap afirmativ.", "Astfel, Helamán s-a rugat din nou. De data aceasta, el a spus că era foarte recunoscător că mama lui îi făcuse un sandviș cu șuncă și brânză, care era preferatul lui. El L-a rugat pe Tatăl Ceresc să-i ajute să învețe în acea zi în clasă.", "În fiecare zi, la prânz, prietenii lui Helamán spuneau: „Spune o rugăciune, Helamán”. Și, în fiecare zi, Helamán spunea o rugăciune. El s-a rugat cu prietenii lui în fiecare zi, timp de o săptămână.", "În următoarea zi de luni, la prânz, Miguel a spus: „Astăzi , eu mă voi ruga”.", "Helamán a fost surprins. Și-a încrucișat brațele, a închis ochii, și-a plecat capul și a ascultat în timp ce Miguel s-a rugat.", "Miguel a început spunând: „Dragă Tată Ceresc”. El I-a mulțumit pentru mâncarea lor și L-a rugat să o binecuvânteze. A încheiat în numele lui Isus Hristos și a spus: „Amin”.", "„Amin!”, au spus Helamán și Jorge.", "„Amin”, a spus Sylvester. „Nu știam că te poți ruga.”", "„Am învățat ascultându-l pe Helamán”, a spus Miguel. „I-am întrebat pe părinții mei dacă aș putea spune o rugăciune la mesele noastre de acasă. Ei au spus da, așadar mă rog la fel cum se roagă Helamán.”", "„Uau”, a spus Sylvester. „Cred că îi voi întreba pe părinții mei dacă pot spune o rugăciune și la mesele noastre.”", "„Și eu”, a spus Jorge.", "Helamán a zâmbit. A fost bucuros că și-a putut ajuta prietenii să învețe să vorbească cu Tatăl Ceresc. El știa că Tatăl Ceresc îl iubea și că Tatăl Ceresc îi iubea și pe prietenii lui.", "Această întâmplare a avut loc în Mexic."]}, {"name": "Idee strălucită", "verses": ["Isus este adevărata lumină."]}, {"name": "Isus este adevărata mea lumină", "verses": ["1. În camera mea, când e noapte,", "Teamă nu-mi este.", "Eu știu că Isus e aproape", "și mă iubește,", "2. Când sunt ispitit să greșesc,", "Caut lumina Sa.", "La tot ce-a făcut când gândesc,", "să fac ce-i drept aș vrea,", "Refren: Căci Isus mi-e lumina,", "M-apără ziua, noaptea.", "S-aleg drept m-ajută,", "Voi merge-n lumina Sa.", "Cum simțiți lumina lui Isus Hristos în viața voastră?"]}, {"name": "Pot citi Noul Testament", "verses": ["În acest an, puteți învăța despre viața lui Isus Hristos și a apostolilor Săi. Citiți versetele de la pagina 26 pentru fiecare săptămână. Apoi, colorați spațiile care se potrivesc de pe această pagină.", "Aceste versete din scripturi se potrivesc cu lecțiile din Vino și urmează-Mă pentru fiecare săptămână din anul 2023. Colorați spațiile care se potrivesc de la paginile 24-25.", "Matei 1:21-23; Luca 1:30-32", "Luca 2:42-49, 52", "Ioan 1:3-5, 9-12", "Matei 3:13-17", "Luca 5:4-11", "Ioan 3:16-17; 4:7-14", "Matei 5:13-16", "Matei 7:24-27", "Marcu 4:36-39", "Matei 9:20-22; 35", "Matei 11:28-30", "Matei 13:44-46", "Matei 14:24-33", "Matei 28:1-2, 5-8; Ioan 20:19-21", "Matei 15:32-38", "Luca 10:30-37", "Ioan 9:1-7", "Luca 17:11-19", "Marcu 10:13-16", "Matei 22:36-40", "Matei 25:1-13", "Matei 26:26-29; Ioan 13:34-35", "Ioan 15:9-12", "Luca 22:39-44", "Ioan 19:1-3, 16, 40-41", "Ioan 20:11-18", "Faptele apostolilor 3:1-10", "Faptele apostolilor 9:3-6, 17-18", "Faptele apostolilor 12:5-11", "Faptele apostolilor 17:28-29", "Faptele apostolilor 27: 18, 21-25; 40, 43-44", "Romani 1:16-–17; 5:1-–5", "Romani 8:35, 37-39", "1 Corinteni 2:9-11", "1 Corinteni 12:4, 8-11", "1 Corinteni 15:55, 57-58", "2 Corinteni 5:17-18, 20", "2 Corinteni 9:15; 12:9-10", "Galateni 5:22-23; 6:9-10", "Efeseni 2:19-20; 4:11-13", "Filipeni 4:7-8, 13", "1 Tesaloniceni 5:11, 16-18", "1 Timotei 4:10-12; 2 Timotei 1:7-8", "Evrei 5:8-9; 6:15, 19", "Evrei 11:1-3, 6-11", "Iacov 1:5-6, 22, 27", "1 Petru 3:18-20; 2 Petru 1:5-7", "1 Ioan 2:28 ; 3:1-3, 23-24", "Apocalipsa 3:20-22", "Apocalipsa 12:7-11; 14:6-7", "Luca 2:8-17", "Apocalipsa 21:3-4, 6-7"]}, {"name": "Să prindem pește", "verses": ["Unii dintre ucenicii lui Isus Hristos au fost pescari. Isus le-a spus: „Veniți după Mine, și vă voi face pescari de oameni” (Matei 4:19). Puteți găsi care este peștele care urmează să fie prins de fiecare copil?"]}, {"name": "Să-L urmăm pe Isus împreună", "verses": ["Gabriel N., 8 ani, Dumfries, Scoția", "Gustavo N., 8 ani, Dumfries, Scoția", "Vivian H., 10 ani, California, S.U.A.", "Janessa J., 6 ani, Tamil Nadu, India", "„Templul”, Maelle N., 7 ani, Alberta, Canada", "„Matt și Mandy”, Lucy W., 12 ani, Utah, S.U.A.", "Îmi ajut prietena la școală cu matematica. Încerc să-L urmez pe Salvator ajutându-i pe alții.", "Alžběta K., 8 ani, Pardubice, Republica Cehă", "M-am pregătit pentru botezul meu ascultând scripturile, citind Prietenul și rugându-mă. Când am fost botezat, m-am simțit mai fericit decât fusesem vreodată.", "Benyamine B., 8 ani, Arica, Chile", "Îmi place să predau lecția pentru seara în cămin.", "Ann-Catleen A., 9 ani, Ouest, Haiti", "M-am îmbolnăvit într-o călătorie. Familia mea s-a rugat pentru mine, am luat un medicament și tatăl meu mi-a dat o binecuvântare a preoției. Toate acestea m-au ajutat să mă simt mai bine!", "Sylus B., 6 ani, Texas, S.U.A.", "Am ajutat la pus bomboanele în piñata de ziua de naștere a surorii mele. M-am simțit fericită pentru că am putut ajuta.", "Milla Y., 6 ani, Alaska, S.U.A.", "Sunt amabil cu prietenii mei și cu fratele meu pentru că acest lucru îi face fericiți și mă face și pe mine fericit!", "Beckham S., 7 ani, Alabama, S.U.A.", "Trimiteți lucrările voastre de artă și povestirile voastre!", "Mergeți la coperta din spate pentru a vedea cum."]}, {"name": "Să ne aducem aminte cu bunica", "verses": ["Mari s-a încruntat. Bunica spunea aceeași povestire. Din nou.", "Bunica a venit să locuiască împreună cu familia lui Mari în urmă cu câteva luni. Mari o iubea, dar faptul de a fi în preajma bunicii era uneori obositor. Ea spunea aceleași povestiri din nou și din nou. Uneori, o lua de la început, chiar înainte de a termina de spus povestirea.", "Mari ofta. „Bunico”, a spus ea, „mi-ai spus deja această povestire”.", "Bunica a privit în jos. „Așa am făcut?”", "„Da”, a spus Mari. „Mi-ai spus-o acum câteva minute.”", "„Nu-mi amintesc”, a spus bunica. Părea tristă și confuză. Apoi, s-a ridicat și s-a întors în camera ei.", "Lui Mari i-a părut rău că o supărase pe bunica. De când bunicul a murit, bunica uita din ce în ce mai mult. Odată, a lăsat cuptorul aprins și bucătăria ei a luat foc. Atunci, mama și tata au adus-o pe bunica să locuiască cu ei.", "Mari l-a găsit pe tata în bucătărie. „O iubesc cu adevărat pe bunica, dar obosesc să aud aceleași povestiri. De ce nu-și amintește că mi-a spus deja acea povestire de aproximativ cincizeci de milioane de ori?”", "Tata a zâmbit. „Sunt sigur că nu sunt cincizeci de milioane de ori. Dar știu că este greu. Bunica ta are o boală la creier care o face să uite lucrurile. Povestirile ei sunt modul ei de a încerca să-și aducă aminte cine este.”", "Mari a lăsat capul în jos rușinată. De ce nu a fost ea mai răbdătoare cu bunica? Bunica o tratase întotdeauna cu dragoste. Ea o numea „Mari a mea”. Mari s-a gândit la timpul în care obișnuia să o ajute pe bunica să planteze flori și să curețe buruienile din grădină.", "Mari a bătut la ușa bunicii.", "„Intră”, a spus bunica.", "Mari a deschis ușa. Bunica stătea pe un scaun cu scripturile deschise în poală.", "„Bunico, vrei să-mi spui, te rog, cum tu și bunicul v-ați alăturat Bisericii?”, a întrebat Mari.", "Bunica a privit în sus. „Vrei să auzi despre bunicul și despre mine?”, a întrebat ea cu un glas plin de speranță.", "Mari s-a așezat lângă bunica. „Da, vreau. Doresc să aud totul.” Mari a luat-o de mână pe bunica ei. „Ești specială pentru mine, bunico. Întotdeauna vei fi.”", "Bunica a zâmbit, s-a lăsat pe spate în scaun și a început să povestească.", "Mari auzise povestirea de multe ori, dar, de data aceasta, nu s-a simțit supărată sau nerăbdătoare. În schimb, a simțit dragoste și uimire. Știa că bunica și bunicul au sacrificat multe când s-au alăturat Bisericii în Germania. Bunicii ei se mutaseră departe de casa lor pentru a putea locui în apropierea altor membri ai Bisericii.", "Bunica a terminat povestirea și a zâmbit. „Ești o fată bună, Mari a mea”.", "Mari și-a îmbrățișat bunica. „Mulțumesc, bunico. Te iubesc!”", "Această întâmplare a avut loc în S.U.A."]}, {"name": "Margo și Paolo", "verses": ["Bună, eu sunt Margo.", "Și eu sunt Paolo.", "Am fost în toată lumea cu familia noastră.", "Dar acum ne-am întors acasă, în Brazilia.", "Ne-am făcut prieteni foarte buni în fiecare loc pe care l-am văzut.", "Asemenea lui Hina din Japonia și Marco din Italia și –", "Copii, aveți scrisori de la prietenii voștri din S.U.A.", "Matt și Mandy!", "Au primit felicitările noastre de Crăciun! Și vor să le spunem totul despre Brazilia.", "Suntem entuziasmați să împărtășim povestirile noastre.", "Veniți să faceți cunoștință cu restul familiei noastre!", "Aceasta este bunica noastră. Îmi place să gătesc împreună cu ea.", "Și mie îmi place să mănânc ceea ce gătesc ei.", "Aceștia sunt părinții noștri. Ne place să facem drumeții și să explorăm locuri noi împreună cu ei!", "Acesta este fratele nostru mai mic, Lucas.", "Familia noastră l-a adoptat anul trecut. În curând, el va fi pecetluit cu familia noastră în templu!", "Și, acesta este papagalul nostru, Kiwi. Îi plac fructele și legumele!", "Kiwi pentru Kiwi?", "Uneori, casa noastră este puțin neobișnuită.", "Dar este și foarte distractivă. Nu-i așa, Kiwi?", "Foarte multă distracție! Cronc!", "Abia așteptăm să începem noua noastră aventură aici, în Brazilia.", "Indiferent unde ne aflăm, Îl putem urma pe Isus împreună!"]}, {"name": "Cum se pot ajuta membrii familiei voastre unii pe alții?", "verses": ["Rugați-vă, ascultați, vorbiți și planificați împreună.", "Luați hotărâri împreună. Includeți pe fiecare.", "Copiii mai mari pot ajuta copiii mai mici.", "Împărtășiți familiei voastre preocupările, îngrijorările, speranțele și visurile voastre."]}, {"name": "Pentru copiii mai mari", "verses": ["Ce a mâncat Ioan Botezătorul?", "Pâine și brânză", "Lăcuste și miere", "Pește și cartofi prăjiți", "Friptură și cartofi", "(Vedeți Matei 3:4.)", "„Căci niciun cuvânt de la Dumnezeu nu este lipsit de putere.” (Luca 1:37)", "Răspuns: B"]}, {"name": "Lumini, cameră, slujire!", "verses": ["Antonellei și Marianei le plăcea să meargă la biserică în fiecare săptămână. Dar, acum, nu puteau merge fizic la Biserică din cauza pandemiei de COVID-19.. Aveau cursuri online la Societatea Primară, dar nu era același lucru.", "Antonellei și Marianei le-a lipsit participarea în persoană la Societatea Primară. În urmă cu un an, familia lor se mutase din Chile în Canada. Pandemia a îngreunat găsirea de noi prieteni. Le-a lipsit să poată învăța împreună cu ceilalți copii despre povestiri din scripturi. Și le-a lipsit faptul de a avea lecții în limba spaniolă cum aveau în Chile.", "Într-o zi, după ce au participat la clasele Bisericii de acasă, Antonella și Mariana au căutat online ceva care să le ajute să studieze Vino și urmează-Mă.", "„Mi-aș dori să putem găsi mai multe prezentări video în spaniolă”, a spus Antonella. Ea s-a gândit un moment. Apoi, a avut o idee minunată. „Ne putem face propriile prezentări video pentru Vino și urmează-Mă în fiecare săptămână.”", "„Da, și le-am putea face în spaniolă!”, a spus Mariana. „Apoi, le putem împărtăși și altor copii.”", "Mamá și Papá au spus că pot ajuta. Întreaga familie a fost entuziasmată!", "Mai întâi, membrii familiei au citit din scripturi pentru lecția din săptămâna respectivă. Fetele au plănuit despre ce aveau să vorbească. Apoi, au început să facă prezentările video. Antonella și Mariana s-au înregistrat, pe rând, în timp ce vorbeau despre povestiri din Cartea lui Mormon. La sfârșitul fiecărei prezentări video, una dintre ele împărtășea ceva ce a învățat din lecție. Apoi, Mamá și Papá le-au ajutat să publice prezentarea video online.", "La început, nu au știut întotdeauna ce să spună. Dar faptul de a citi din scripturi și de a învăța mai multe despre lecții le-a ajutat.", "Într-o duminică, Antonella și Mariana au stat în fața calculatorului pentru clasa lor de la Societatea Primară. Lecția din această săptămână a fost despre tinerii războinici din Cartea lui Mormon. „De ce s-au dus tinerii războinici la luptă?”, a întrebat învățătorul lor.", "Mariana a activat microfonul lor. „Știu!”, a spus ea. Ea și Antonella făcuseră săptămâna trecută o prezentare video despre acea povestire. „Strămoșii lor I-au promis lui Dumnezeu că nu vor lupta, așa că fiii s-au dus în schimb.”", "Antonella a dat din cap. „Și, mamele lor i-au învățat că, dacă aveau credință, Dumnezeu avea să-i țină în siguranță.” Ea i-a zâmbit Marianei. A fost distractiv să studieze din scripturi împreună.", "În acea seară, la cină, Mamá a întrebat: „Cum a fost la Societatea Primară?”.", "„Bine!”, a spus Antonella. „Faptul de a face prezentările video m-a ajutat să învăț mult mai multe despre scripturi.”", "„Și pe mine”, a spus Mariana. „Pot răspunde la multe dintre întrebările de la Societatea Primară. Și cunoaștem mai bine povestirile din scripturi.”", "„Mă bucur mult că prezentările video v-au ajutat”, a spus Papá. „Cred că ele au ajutat și pe mulți alți oameni!”", "„Așa este”, a spus Mamá. „Să împărtășiți ceea ce ați învățat și sentimentele pe care le aveți față de Evanghelie este un mod minunat de a sluji!”", "Mariana a zâmbit. „Îmi place că putem sluji în acest fel”, a spus ea. Apoi, s-a întors spre Antonella. „Să începem să planificăm prezentarea video de săptămâna viitoare!”", "Această întâmplare a avut loc în Canada."]}, {"name": "La ce te gândești?", "verses": ["Dragă Îngrijorat,", "Isus Hristos te iubește în mod perfect. Dacă faci o alegere greșită, El încă te iubește. Și, El te poate ajuta să te pocăiești și să îndrepți lucrurile din nou. El așteaptă întotdeauna să-L urmezi. El are încredere în tine! Și, la fel, avem și noi.", "Decupează acest cartonaș și păstrează-l împreună cu scripturile tale. Poți citi versetele ori de câte ori te simți îngrijorat sau descurajat,", "Prietenul.", "Ioan 14:18", "Isaia 41:10", "Filipeni 4:13", "Romani 8:38-39", "Ioan 14:27"]}, {"name": "Căutați lucruri care vă aduc aminte de binecuvântările voastre", "verses": ["Tatăl Ceresc ne-a dat atât de multe binecuvântări. Puteți găsi aceste lucruri în jurul căminului vostru? Scrieți ce găsiți pentru fiecare dintre ele. Ce alte binecuvântări v-a oferit Tatăl Ceresc?", "Ceva care vă aduce aminte de templu:", "Ceva distractiv:", "Ceva care face viața mai ușoară:", "Ceva care vă face să zâmbiți:", "Un lucru frumos pe care l-a făcut Tatăl Ceresc:", "Un aliment gustos sau sănătos:", "Ceva plin de culoare:", "Ceva care vă aduce aminte de botez:", "O persoană pe care o iubiți:", "(Completați-le pe ale voastre):"]}, {"name": "Reprezentându-L pe Isus", "verses": ["David stătea pe rândul din față al capelei mișcându-și încet piciorul în sus și în jos. Era neliniștit. Tocmai plecase de la Societatea Primară și devenise diacon. Băieții mai mari aveau să le arate lui David și celorlalți băieți în vârstă de 11 ani cum să distribuie împărtășania.", "Uneori, autismul lui David îl făcea să-i fie greu să învețe lucruri noi. Mutarea de la Societatea Primară fusese grea pentru el. Și, acum, distribuirea împărtășaniei părea atât de înfricoșătoare. Dacă făcea o greșeală și toți râdeau de el?", "Iacov, unul dintre băieții mai mari, a stat lângă David. „Suntem fericiți să te avem cu noi”, a spus Iacov. El a bătut palma cu David. „Te vei descurca foarte bine.”", "David a zâmbit. Acest lucru l-a făcut să se simtă puțin mai bine.", "Ceilalți tineri băieți le-au arătat copiilor în vârstă de 11 ani ce să facă. Le-au arătat unde să meargă și către ce rânduri să treacă. Ei au exersat mergând pe culoarele din capelă. Le-au arătat băieților cum să țină tăvile pentru împărtășanie.", "„Mamă, privește!”, a spus David când a ajuns acasă. El și-a ridicat brațul. „Așa țin eu tava. Cu grijă, așa. Pentru că Îl reprezint pe Isus și doresc să-mi arăt respectul.”", "Tinerii băieți au exersat împreună cu David și ceilalți băieți după adunările Bisericii duminica și în timpul activităților din timpul săptămânii. Ei au trecut prin locurile în care trebuiau să meargă. David a exersat ținerea tăvii.", "Curând, a venit ziua în care el avea să distribuie împărtășania pentru prima dată.", "„Ce simți în legătură cu acest lucru?”, a întrebat tata.", "„Încă am emoții”, a spus David.", "„Hai să vorbim despre ce ai făcut pentru a te pregăti”, a spus tata.", "„Ei bine, am citit în scripturi despre preoție, ca familie”, a spus David. „Deținerea preoției înseamnă că Îl reprezint pe Isus. Mi-am tăiat unghiile pentru ca mâinile mele să arate bine. Și am exersat foarte mult!”", "„Cred că ești bine pregătit”, a spus tata.", "Când a ajuns la Biserică, David a stat în primul rând alături de ceilalți diaconi. Iacov s-a așezat lângă el. David s-a gândit cum avea să-L reprezinte pe Isus când distribuia împărtășania. Ce s-ar întâmpla dacă ar greși? El s-a uitat la Iacov și Iacov i-a zâmbit. David a zâmbit la rândul lui și a respirat adânc.", "Când a venit timpul să distribuie împărtășania, Iacov l-a ajutat pe David să dea tava în primele câteva rânduri. David era bucuros să aibă pe cineva cu el.", "David s-a uitat la oameni în timp ce dădea împărtășania. Mulți dintre ei stăteau cu capul plecat cu pioșenie. Unii arătau gânditori. David se simțea liniștit. El Îl reprezenta pe Isus. A fost recunoscător că i-a putut ajuta pe alții să se gândească la Isus Hristos.", "Această întâmplare a avut loc în S.U.A."]}, {"name": "În căutarea talentelor mele", "verses": ["Când am început să-mi stabilesc obiective pentru programul Copiii și tinerii, mama mea și cu mine am vorbit despre ce talente noi doream să învăț. Doream să exersez să cânt, să dansez și să cânt la pian. Doream, de asemenea, să învăț despre animale și doream să învăț să gătesc. Voiam, de asemenea, să citesc Cartea lui Mormon.", "Mama m-a învățat multe lucruri despre dezvoltarea talentelor mele. La început, a fost greu. Dar, apoi, am exersat și am exersat. Acum, pot cânta la pian „Copil al Domnului”, „Do, Re, Mi” și „Mary avea un miel mic”. Am învățat să gătesc orez și hotdogi și să coc fursecuri. Am citit câteva cărți despre animale. Cunosc numele multor păsări, cum ar fi presuri, târâtor de miere și mierle. Și am reușit să termin de citit Cartea lui Mormon înainte de a împlini nouă ani. A fost grozav să termin toată cartea după doi ani.", "Sper că și alți copii de la Societatea Primară vor învăța mai multe despre Isus Hristos și talentele pe care le au.", "Și mie îmi plac animalele! Poate că îmi pot stabili obiectivul de a învăța mai multe despre ele.", "Despre ce dorești să afli mai multe?"]}, {"name": "Pentru prietenii mici", "verses": ["Rugăciunea mă ajută să aleg ce este drept.", "Noemi C., 5 ani, Piedmont, Italia", "Fac fețe amuzante pentru a-l face pe tati să zâmbească!", "Elliot J., 3 ani, Columbia Britanică, Canada"]}, {"name": "Eu pot să-L urmez pe Isus rugându-mă", "verses": ["Mă pot ruga Tatălui Ceresc.", "Mă pot ruga dimineața când mă trezesc.", "Mă pot ruga seara înainte de culcare.", "Mă pot ruga oricând!", "Când te rogi cu familia ta? Găsește lucrurile ascunse mai jos."]}, {"name": "Daruri pentru Isus", "verses": ["Când Isus Hristos S-a născut, o nouă stea a răsărit pe cer. Magii au știut că steaua însemna că Isus Se născuse. Ei au urmat steaua. Au călătorit multe zile.", "Când magii L-au găsit pe Isus, I-au oferit daruri. Ei au îngenuncheat înaintea Lui și L-au preaslăvit. Ei știau că El era Fiul lui Dumnezeu.", "Și eu pot să-I ofer daruri lui Isus. Îmi pot arăta dragostea față de El când urmez exemplul Său și arăt dragoste față de alții.", "Poți citi această relatare în Matei 2:1-2, 10-11."]}, {"name": "Biblia ne învață despre Isus", "verses": ["Cum încercați să fiți ca Isus ajutându-i pe alții?"]}, {"name": "Activități Vino și urmează-Mă pentru cei mici", "verses": ["Explicați că Noul Testament este despre Isus. Aflăm numele Său chiar în primul capitol (vedeți Matei 1:21). Scrieți cuvintele Isus Hristos pe o foaie de hârtie și oferiți copilului dumneavoastră obiecte de artă pentru a decora hârtia!", "Arătați o ilustrație cu scena Nașterii Domnului, cu Isus, Maria și Iosif. Explicați că Isus a fost și El odată copil. Spuneți-le că părinții Săi L-au iubit foarte mult – la fel cum îi iubiți și dumneavoastră. Îmbrățișați-i strâns pe cei mici și spuneți-le ce vă place la ei.", "Duceți-i pe cei mici la o plimbare în aer liber. Admirați lucrurile minunate din natură – cum ar fi copacii, păsările, vântul sau cerul. Permiteți copiilor dumneavoastră să adune pietre sau să miroasă flori. Spuneți-le: „Isus vă iubește și a creat această lume frumoasă pentru voi”.", "Cântați „When Jesus Christ Was Baptized” (Children’s Songbook, p. 102). Explicați că Isus a fost botezat pentru a Se supune Tatălui Ceresc. Într-o zi, și cei mici ai dumneavoastră pot alege să fie botezați! Spuneți copiilor despre botezul dumneavoastră. De ce a fost special pentru dumneavoastră?"]}, {"name": "Dragi părinți", "verses": ["Când se întâmplă lucruri grele în viața noastră, ne putem bizui întotdeauna pe Isus Hristos. Ajutați-vă copiii să știe că se pot îndrepta către Salvator pentru alinare. Ce pot face ei pentru a căuta pacea Sa? Puteți începe cu câteva idei de la paginile 4 și 10.", "Cu drag,", "Prietenul", "Sfat privind citirea", "După ce citiți o povestire, vorbiți cu copilul dumneavoastră despre ce s-a întâmplat. Ce a învățat? Rugați-l să facă un desen despre povestire.", "Vă rugăm să trimiteți materialele pe care le propuneți la:", "Friend Magazine", "50 E. North Temple St., Rm. 2393", "Salt Lake City, UT, USA. 84150-0024", "sau prin e-mail: friend@ChurchofJesusChrist.org", "Trebuie să fie incluse următoarele informații și permisiunea:", "Numele și prenumele", "Vârsta", "Băiat/Fată", "Localitate/Județ/Țară", "Sunt de acord ca Biserica lui Isus Hristos a Sfinților din Zilele din Urmă să folosească materialele și fotografia trimise de copilul meu pe site-urile Bisericii și pe platformele rețelelor de socializare, precum și în rapoarte, materiale tipărite, prezentări video, publicații și materiale pentru instruire ale Bisericii.", "Semnătura părintelui sau a tutorelui legal", "Data", "Adresa de e-mail a părintelui sau a tutorelui legal", "Permiteți revistei Prietenul să vă contacteze pentru un sondaj?", "DA", "NU"]}]}, "2023-03": {"name": "Martie 2023", "chapters": [{"name": "Dragi prieteni", "verses": ["Noi, toți, avem momente în care ni se întâmplă lucruri grele. Dar Isus ne poate ajuta întotdeauna să simțim pace. La pagina 2, președintele Eyring ne spune cum îl ajută faptul de a-și aduce aminte de Isus să simtă pace. Și, la pagina 4 , puteți citi despre o fată care a simțit pace în timpul unui cutremur.", "Vă iubim,", "Prietenul", "P.S. Povestirile și muzica din Prietenul vă pot ajuta să simțiți pace. Puteți asculta online, pe friend.churchofjesuschrist.org. Dacă familia voastră are un dispozitiv Alexa, puteți spune acum: „Alexa, deschide Prietenul”, pentru a asculta sau a citi și a cânta."]}, {"name": "Prieteni prin corespondență", "verses": ["Wan Ting Z., 8 ani, a vizitat Templul Taipei, Taiwan.", "Clarice, Olivia și Laura P., 3, 8 și 11 ani, citesc revista Prietenul în limba portugheză, în São Paulo, Brazilia.", "Am clădit Sionul nostru din activități pentru Vino și urmează-Mă (ian. 2022). Doream ca toți oamenii să fie înconjurați de dragoste și să se întoarcă spre templu.", "Daniel, Samuel și Saria C., 8, 5 și 11 ani, Eure-et-Loir, Franța"]}, {"name": "Pace de la Salvator", "verses": ["Ilustrații de Dilleen Marsh", "Salvatorul a spus: „În lume veți avea necazuri” (Ioan 16:33). Aceasta înseamnă că, pe pământ, cu toții vom avea parte de unele momente grele. Dar El, de asemenea, ne-a făcut următoarea promisiune: „Vă las pacea, vă dau pacea Mea” (Ioan 14:27). Urmându-L pe Salvator, putem simți pace în momentele noastre grele.", "Când luăm din împărtășanie, promitem să ne aducem aminte de Salvator. Vă puteți gândi la El în moduri care vă ajută să vă simțiți aproape de El. Uneori, mă gândesc la El îngenunchind în Grădina Ghetsimani. Uneori, mi-L imaginez chemându-l pe Lazăr să iasă din mormânt. Când fac acest lucru, mă simt aproape de El. Simt recunoștință și pace. Și voi puteți.", "Isus a promis că, atunci când ținem poruncile Sale și Îl urmăm, Duhul Sfânt va fi cu noi. Atunci putem găsi pace, indiferent de ce se întâmplă în viața noastră.", "Președintele Eyring a spus că simte recunoștință și pace când se gândește la Salvator în Ghetsimani. Ce povestiri despre Isus vă ajută să vă simțiți aproape de El?"]}, {"name": "Rugăciune în timp de cutremur", "verses": ["Violet dormea când un sunet răsunător a trezit-o. La început, a crezut că era un tunet.", "Sunetul a devenit din ce în ce mai puternic. I-a scuturat ferestrele dormitorului.", "Violet s-a ridicat repede. Acesta a fost un cutremur!", "Nu cu mult timp în urmă, ea și familia ei se mutaseră în Peru. Știa că acolo au loc, deseori, cutremure de pământ. Și, ea și familia ei se pregătiseră pentru ele și exersaseră ce să facă. Dar acesta a fost mult mai înfricoșător decât a crezut ea că avea să fie. Își simțea trupul cutremurându-se!", "Violet a fugit în bucătărie și s-a târât sub masă. Câteva secunde mai târziu, fratele și sora ei i s-au alăturat. La fel au făcut și mama și tata.", "„Este bine să-ți amintești ce am exersat”, a spus tata. „Este toată lumea bine?”", "Fratele și sora Violetei au dat din cap în sens afirmativ.", "Dar Violet era speriată. Și-a închis ochii. Era greu să ignore zgâlțâitul din jurul ei.", "Apoi, Violet și-a amintit să se roage. Și-a îndoit brațele și și-a plecat capul. „Dragă Tată Ceresc”, a șoptit ea, „te rog să ai grijă de familia mea”.", "Violet a continuat să se roage. Simțea ca și cum cineva o îmbrățișa. Când a terminat, s-a uitat în sus. Mama și tata aveau brațele încrucișate. Și fratele și sora ei la fel. Se rugau toți! Pământul încă se cutremura. Dar Violet simțea liniște în inima și mintea ei.", "În cele din urmă, tremurul s-a oprit. Violet și familia ei au stat sub masă încă puțin, doar pentru a fi în siguranță.", "„Cum te simți?”, a întrebat-o mama pe Violet.", "„Bine”, a spus Violet. „La început, mi-a fost foarte teamă. Dar faptul de a mă ruga m-a ajutat să mă simt mai bine.” Ea și-a îmbrățișat mama. Era bucuroasă că Tatăl Ceresc o ajutase să simtă pace.", "Ilustrații de Toby Newsome", "Vorbiți cu membrii familiei voastre despre ce să faceți într-o situație de urgență."]}, {"name": "Activități pentru Vino și urmează-Mă", "verses": ["Ilustrație de Katy Dockrill", "Pentru Matei 8; Marcu 2-4; Luca 7", "Povestire. Citiți povestirea despre Isus Hristos potolind furtuna de la pagina 46 sau din Marcu 4:36-41. Vorbiți despre moduri în care Isus vă aduce pace.", "Cântec. „Eu simt dragostea Sa”, (Cântece pentru copii, p. 42-43).", "Activitate. Stați într-un cerc și țineți părțile laterale ale unei pături. Puneți o minge pe pătură și rostogoliți-o ușor, așa cum a fost aruncată corabia de valuri. Spuneți, pe rând, copiilor din grup să se miște repede, să încetinească sau să fie liniștiți.", "Pentru Matei 9-10; Marcu 5; Luca 9", "Povestire. Isus Hristos a înfăptuit multe miracole. A vindecat un om care nu putea să meargă. A readus la viață o fetiță moartă. A vindecat oameni orbi. (Vedeți Matei 9.) Ce alte miracole a făcut Isus?", "Cântec. „Să-mi spui povești despre Isus” (Cântece pentru copii, p. 36 ).", "Activitate. Scrieți unele dintre miracolele lui Isus pe bilețele de hârtie și puneți-le într-un bol. Alegeți un bilețel, citiți miracolul de pe el și desenați-l. Ceilalți pot ghici care este!", "Pentru Matei 11-12; Luca 11", "Povestire. Isus Hristos a spus: „Jugul Meu este bun, și sarcina Mea este ușoară” (Matei 11:30). Un jug ajută două animale să tragă ceva împreună. Când alegem să-L urmăm pe Isus, El ne poate ajuta în încercările noastre.", "Cântec.: „Dacă Salvatorul ar fi lângă mine” (ChurchofJesusChrist.org)", "Activitate. Rugați pe cineva să miște un obiect greu prin cameră. Apoi, rugați-l să miște acel obiect cu ajutorul cuiva. Vorbiți despre modul în care poverile noastre sunt mai ușoare când ne întoarcem spre Salvator pentru ajutor.", "Pentru Matei 13; Luca 8; 13", "Povestire. Isus a propovăduit Evanghelia folosind povestiri numite „pilde”. O povestire pe care El a spus-o a fost despre modul în care o sămânță mică de muștar poate crește și deveni un copac mare (vedeți Matei 13:31-32). Ce propovăduia El? Ce alte pilde a propovăduit Isus?", "Cântec. „If I Listen with My Heart” (ChurchofJesusChrist.org)", "Activitate. Pildele ne pot ajuta să înțelegem mai bine Evanghelia. Deschideți la pagina 8 pentru a scrie propria pildă. Împărtășiți pilda voastră membrilor familiei sau prietenilor.", "Pentru Matei 14; Marcu 6; Ioan 5-6", "Povestire. Odată, Isus Hristos Și-a petrecut toată ziua propovăduind oamenilor. Toți erau înfometați. Dar aveau doar cinci pâini și doi pești. Isus a binecuvântat pâinea și peștii și ucenicii le-au împărțit oamenilor. Era suficientă mâncare pentru mai mult de 5.000 de oameni! (Vedeți Matei 14:15-21.)", "Cântec. „Eu încerc să fiu ca Isus”, Cântece pentru copii, p. 40-41.", "Activitate. Faceți rețeta voastră preferată de pâine sau încercați-o pe cea de la pagina 8. Observați că un lucru atât de mic cum este drojdia face ca toată pâinea să fie mai mare. Cum a făcut Isus ca eforturile voastre mici să fie mari?", "Deschideți la pagina 49, unde găsiți activități pentru Vino și urmează-Mă pentru copiii mai mici."]}, {"name": "Scrie o pildă", "verses": ["Gândiți-vă la ceva din Evanghelie ce ați dori să-i învățați pe alții. Ce obiect sau exemplu ați putea folosi pentru a preda despre acel lucru? Desenați sau scrieți despre acest lucru aici.", "Exemplu. Credința este ca o sămânță, deoarece poate crește puțin câte puțin.", "Puteți folosi această rețetă pentru activitatea de la pagina 11.", "236 mililitri de apă caldă", "11 grame de drojdie uscată", "28 de grame de zahăr alb", "330 de grame de făină", "5 grame de sare", "60 de mililitri de ulei vegetal", "Amestecați apa, drojdia și zahărul într-un bol. Așteptați 5 minute ca drojdia să facă bule de aer.", "Amestecați făina, sarea și uleiul.", "Frământați aluatul timp de 10 minute. Puneți-l într-o tavă unsă. Acoperiți și lăsați să crească aluatul timp de o oră.", "Frământați-l din nou și lăsați-l să crească încă 10 minute. Coaceți la 175°C timp de 30-40 minute."]}, {"name": "Legăminte făcute la botez", "verses": ["Ilustrație de Bryan Beach", "Când vă botezați, faceți legăminte cu Tatăl Ceresc, sau Îi faceți promisiuni. Iată unele dintre aceste promisiuni.", "Să-L urmați pe Isus Hristos (2 Nefi 31:13).", "Să vă supuneți poruncilor (Mosia 5:8).", "Să-i ajutați și să-i alinați pe alții (Mosia 18:8-9).", "Printre binecuvântările pe care Tatăl Ceresc le promite în schimb se numără cele de mai jos.", "Să vă ierte păcatele (Faptele apostolilor 2:38).", "Să vă binecuvânteze cu Duhul Sfânt (Doctrină și legăminte 20:77).", "Să vă ajute să vă întoarceți să trăiți alături de El (Alma 7:15-16).", "Un moment în care am ajutat pe cineva…", "Un moment în care am urmat exemplul lui Isus…", "Un moment în care am ales ce este drept…"]}, {"name": "Ținându-și promisiunea", "verses": ["„Doar șase zile până la botezul meu!”, a spus Happiness. Ziua era aproape!", "„Ești gata?”, a întrebat tata.", "„Cred că da”, a spus Happiness.", "„Când ești botezat, faci un legământ”, a spus tata. „Îți aduci aminte ce este credința?”", "„Este o promisiune, nu-i așa?”", "Tata a dat din cap. „Da! Promiți să-L urmezi pe Isus Hristos și să ții poruncile. Tatăl Ceresc promite să te binecuvânteze și să te ajute.”", "Happiness a zâmbit. Știa că era o promisiune importantă. Era entuziasmat să o facă!", "În cele din urmă, a venit ziua botezului său. Happiness s-a schimbat în haine albe. Alți doi copii erau botezați. Cu toții au privit cum apa umplea bazinul pentru botez.", "Când i-a venit rândul, Happiness și tata au intrat în bazin. Tata a spus rugăciunea de botez. Apoi, Happiness și-a astupat nasul și tata l-a cufundat complet în apă.", "Când a revenit la suprafață, Happiness s-a simțit atât de bine în inima lui! El dorea să-și țină promisiunea de a-L urma pe Isus. Dorea să se simtă așa de curat și de fericit pentru totdeauna. Nu dorea să mai facă niciodată o alegere greșită.", "Câteva zile mai târziu, Happiness s-a trezit și a pornit boilerul pentru a putea face baie. A durat mult până să se încălzească apa. În consecință, Happiness a pornit televizorul. El dorea să vizioneze desene animate în timp ce aștepta.", "Happiness râdea în timp ce privea animalele care vorbeau pe ecran. Acest program era atât de amuzant! În scurt timp, a uitat complet de boiler.", "După o oră, tata a intrat în cameră. „De cât timp este pornit boilerul?”, a întrebat el.", "Happiness a privit în sus. Se uitase la televizor mult mai mult decât își planificase!", "„Nu de foarte mult”, a spus Happiness. „De doar câteva minute.” A oprit televizorul și a fugit să-și facă baie.", "Dar, tot restul zilei, Happiness s-a simțit rău în sinea lui. După botezul lui, el a dorit să nu facă niciodată o alegere greșită. Dar tocmai îl mințise pe tata!", "Happiness a oftat. Știa ce trebuie să facă.", "„Hei, tată”, a spus Happiness. „Am spus o minciună. Am lăsat boilerul pornit o perioadă lungă, dar nu am vrut să fac acest lucru. Îmi pare rău.”", "„Este în regulă. Îți mulțumesc că mi-ai spus”, a spus tata.", "„Mă simt într-adevăr rău pentru că mi-am încălcat promisiunea de la botez”, a spus Happiness.", "Tata s-a așezat cu Happiness pe canapea. „Când ai fost botezat, nu ai promis să fii perfect. Ai promis să încerci din greu să-L urmezi pe Isus.”", "Happiness a dat din cap. Acest lucru l-a făcut să se simtă puțin mai bine.", "„Și știi ce poți face când faci o alegere greșită?”, a întrebat tata.", "„Să mă pocăiesc?”, a spus Happiness.", "„Așa este! Când ne pocăim, Tatăl Ceresc ne iartă. Apoi, putem fi la fel de curați ca în ziua în care am fost botezați. Pocăința face parte din ținerea promisiunii pe care ai făcut-o la botez.”", "Happiness a zâmbit. „Mă voi ruga și-L voi ruga pe Tatăl Ceresc să mă ierte.” Era bucuros că putea să-și țină promisiunea de la botez.", "Ilustrații de Macky Pamintuan"]}, {"name": "Ziua botezului meu", "verses": ["Bună! Mă numesc Megan și locuiesc în Mexic. Doresc să vă vorbesc despre un moment foarte special din viața mea – ziua în care am fost botezată.", "Am fost botezată în ziua în care am împlinit opt ani. A fost o zi foarte importantă pentru că mi-am sărbătorit ziua de naștere fiind botezată.", "Faptul de a fi botezată a fost o experiență frumoasă. Mama mi-a făcut un caiet cu diferite activități pentru a mă pregăti. M-a ajutat să învăț despre importanța botezului și legămintele pe care aveam să le fac cu Tatăl Ceresc.", "Mulți oameni care mă iubesc au venit la botezul meu. M-am simțit foarte fericită că au venit. Am purtat o rochie albă și apa era caldă.", "După ce tatăl meu m-a botezat, m-am uscat și mi-am schimbat hainele. După botez, am primit darul Duhului Sfânt. Am fost confirmată membră a Bisericii lui Isus Hristos a Sfinților din Zilele din Urmă de deținători ai preoției. Am simțit atât de multă pace, dragoste și bucurie.", "Îmi voi aduce mereu aminte acea zi. A fost specială pentru că am făcut primul meu legământ cu Dumnezeu. Am promis să-L urmez pe Isus și să mă supun poruncilor Sale.", "Dacă aveți emoții cu privire la cum va fi ziua botezului vostru, nu vă faceți griji. Tatăl Ceresc va fi fericit cu privire la alegerea pe care ați făcut-o!", "Ilustrații de Olga Lee"]}, {"name": "Găsește-le!", "verses": ["Ilustrații de David Habben", "Când sunteți botezați, alegeți să-L urmați pe Isus Hristos! Găsiți lucrurile ascunse în ilustrație."]}, {"name": "Carnet cu amintiri despre botez", "verses": ["Ilustrații de Nicole Walkenhorst", "Faceți un carnet care să vă ajute să vă aduceți aminte de botezul vostru. Dacă nu ați fost încă botezați, faceți un carnet despre cum va fi când veți fi botezați.", "Tăiați două foi de hârtie în jumătate. Adăugați mai multe foi de hârtie dacă doriți un carnet mai mare.", "Așezați foile în teanc și îndoiți-le pe jumătate.", "Faceți trei găuri de-a lungul îndoiturii foii.", "Treceți o bucată de sfoară prin fiecare gaură.", "Idei pentru carnetul vostru", "Acum sunteți gata să umpleți carnetul cu amintiri despre botezul vostru! Mai jos sunt câteva idei.", "Un desen sau o fotografie cu botezul vostru", "Mărturia voastră", "Cum v-ați pregătit pentru botez", "Cine v-a botezat și confirmat", "Cum v-ați simțit când ați fost botezați?", "Cum vă veți ține legămintele făcute la botez"]}, {"name": "Să-L urmăm pe Isus în Kiribati", "verses": ["Vârsta: 8 ani", "Din: Tarawa, Kiribati", "Limbi: kiribati și engleză", "Obiective și visuri: să devină medic", "Familie: mama și Scott", "Scott este supus și bun. Îi place să fie un exemplu bun, mai ales pentru vărul lui mai mic. El este un prieten atât de bun cu vărul lui, încât îl numește mereu fratele lui mai mic. Scott se roagă în fiecare seară și în fiecare dimineață. El dorește întotdeauna să se ducă la activități ale Bisericii și îi place seara în cămin. Îi place, de asemenea, să-i ajute pe alții. Dorește să-i ajute pentru că se simte bine când face acest lucru. „Să-i ajut pe alți oameni mă face fericit”, spune el.", "Povestiri din scripturi: când Isus Hristos S-a născut.", "Loc: casa străbunicilor săi.", "Fructe și legume: mere, broccoli.", "Materie de la școală: limba engleză.", "Culoare: albastru.", "Și voi Îl puteți urma pe Isus!", "Există multe moduri de a-L urma pe Isus. Ce poți face pentru a-L urma pe Isus Hristos? Scrie-ne și spune-ne!", "Ilustrații de Amanda Yoshida"]}, {"name": "Salut din Kiribati!", "verses": ["Kiribati (kee-ruh-bas) este o țară insulară în Oceanul Pacific. Aproximativ 120.000 de oameni trăiesc acolo.", "Ilustrații de Robyn Brimley", "Insulele mici din Kiribati sunt răspândite pe o întindere de peste 3,5 milioane de km2 din ocean! Locul său pe glob plasează Kiribati în primul fus orar care vede lumina fiecărei zile noi.", "Kiribati este plin de plaje cu nisip și palmieri. Este cald pe tot parcursul anului.", "Aproape 20% dintre oameni sunt membri ai Bisericii. Ei sunt exemple bune pentru ceilalți care trăiesc pe insule.", "Deoarece oceanul este peste tot în jurul lor, oamenii din Kiribati mănâncă multe fructe de mare. Cocosul, orezul și dovleacul sunt, de asemenea, obișnuite.", "În cadrul Conferinței Generale din luna octombrie a anului 2020, președintele Russell M. Nelson a anunțat că un templu va fi construit în Kiribati! În ilustrație se vede cum va arăta.", "Activitate", "Dans inspirat de animale", "Dansul este o parte importantă a vieții în Kiribati. Dansurile lor sunt inspirate de pasărea lor națională, pasărea fregata (care face parte din genul de păsări palmipede marine). Dansatorii își întind brațele ca aripile în timp ce se mișcă.", "Care este animalul vostru preferat? Gândiți-vă cum se mișcă. Apoi, creați un dans inspirat de acest animal. Rugați câțiva prieteni să vi se alăture!", "Rețetă", "Supă de cocos cu dovleac", "Turnați puțin ulei de cocos într-o oală. Adăugați o ceapă tăiată cubulețe și gătiți la foc mediu până când ceapa începe să devină aurie.", "Adăugați 220 de grame de piure de dovleac, 470 de mililitri de lapte de cocos și 950 de mililitri de supă de pui. Amestecați bine.", "Fierbeți supa, micșorați focul și lăsați să fiarbă 20 de minute.", "Dacă doriți, adăugați sare, piper, ghimbir sau alte mirodenii.", "Asigurați-vă că primiți ajutorul unui adult!", "Sfat sănătos", "Faceți mișcare!", "Exercițiile fizice vă păstrează inima, mușchii și oasele sănătoase. Puteți face lucruri distractive în fiecare zi pentru a vă mișca trupul și a vă face inima să pompeze, cum ar fi dansul, sportul sau mersul pe bicicletă – orice doriți!"]}, {"name": "Ce ar face Isus dacă ar fi astăzi aici?", "verses": ["El v-ar ști așa cum sunteți și v-ar cunoaște dorințele inimii.", "Ilustrații de Julissa Mora", "El ar ajuta oamenii să aibă credință și curaj.", "El ar propovădui adevărul.", "El ne-ar învăța că Dumnezeu este cu noi."]}, {"name": "Labirintul cu miracole", "verses": ["Ilustrații de Brian Weaver", "Isus înfăptuiește multe miracole Răspundeți la întrebări pentru a trece prin labirint.", "Ce a pus Isus pe ochii orbului pentru a-l vindeca? (Vedeți Ioan 9:1-11.)", "Lut.", "Gheață.", "Câți ani a fost femeia bolnavă înainte de a atinge haina lui Isus? (Vedeți Luca 8:43-48.)", "12", "42", "Cu ce i-a hrănit Isus pe cei 5.000 de oameni? (Vedeți Marcu 6:41-44.)", "Pâine și pește.", "Miere și carne.", "Ce i-a spus Isus lui Petru că avea să găsească în gura unui pește? (Vedeți Matei 17:24-27.)", "O perlă.", "Monede.", "Ce le-a spus Isus leproșilor să facă înainte de a fi vindecați? (Vedeți Luca 17:12-19.)", "Duceți-vă la preoți.", "Faceți baie.", "Pe care dintre membrii familiei Martei l-a ridicat Isus din morți? (Vezi Ioan 11:38-44.)", "Sora ei, Maria.", "Fratele ei, Lazăr."]}, {"name": "Cartea cu dinozauri", "verses": ["Sophia și Allie erau gemene și erau cele mai bune prietene. Le plăceau lucruri diferite, dar acest lucru făcea să fie și mai distractiv! Le plăcea să se joace împreună.", "Într-o zi, la școală, Sophia a luat de la bibliotecă o carte despre dinozauri. Era entuziasmată să i-o arate lui Allie.", "„Nu poți citi aceasta”, a spus Timmy, un băiat din clasa ei.", "„De ce nu?”, a întrebat Sophia.", "„Este o carte pentru băieți”, a spus el. „Dinozaurii sunt pentru băieți.”", "Sophia s-a încruntat. De ce nu se putea să-i placă și ei dinozaurii? Ea a pus cartea în rucsacul ei. Avea să o citească oricum.", "Toată ziua, Sophia s-a gândit la ce spusese Timmy. Încă se simțea supărată când s-a întors acasă de la școală.", "„Ce s-a întâmplat?”, a întrebat mama.", "„Timmy a spus că nu pot citi o carte despre dinozauri”, a spus Sophia. „El a spus că dinozaurii sunt doar pentru băieți. Nu este adevărat, nu-i așa?”", "„Desigur că nu este”, a spus mama.", "Sophia privea în jos. „Atunci, de ce a spus Timmy acest lucru?”", "„Poate că nu cunoaște alte fete cărora le plac dinozaurii”, a spus mama. „Dar Tatăl Ceresc nu ne-a făcut pe toți la fel. Și, El dorește ca noi să fim buni unii cu alții.”", "Mama a îmbrățișat-o pe Sophia. „Îmi pare rău că Timmy te-a tratat așa. Dar Tatăl nostru Ceresc te iubește. Și, la fel, te iubim și noi.”", "„Mulțumesc, mamă”, a spus Sophia. Se simțea mult mai bine acum.", "„Voi vorbi cu învățătoarea ta despre aceasta, bine?”, a spus mama.", "Sophia a dat din cap. „Bine.”", "Sophia s-a dus să se joace cu Allie. Au inventat un joc numit Super Princess Racer, în care păpușile lui Allie erau șoferi de mașini de curse. A fost o cursă apropiată, dar prințesa Lightning Cheetah a câștigat! Sophia și Allie s-au bucurat.", "„Vrei să vezi cartea cu dinozauri pe care am luat-o astăzi?”, a întrebat Sophia.", "„Desigur!”, a spus Allie.", "Sophia a zâmbit. Era bucuroasă că se distra mereu cu Allie.", "A doua zi, învățătoarea Sophiei a făcut un anunț. „Copii”, a spus ea, „doresc să vă spun ceva. Este bine să ne placă lucruri diferite. Toate cărțile și jucăriile noastre sunt pentru toată lumea.”", "Sophia era foarte emoționată! În timpul rezervat citirii, ea a luat cartea cu dinozauri din rucsacul ei.", "Timmy a venit la banca ei. „Îmi pare rău că am spus că nu poți citi acea carte”, a spus el. „Și mie îmi plac dinozaurii!”", "„Este în regulă”, a spus Sophia. „Vrei să citești cu mine?”", "„Desigur!” Timmy s-a așezat lângă ea. „Mulțumesc!”", "Sophia a deschis cartea. Ea și Timmy erau diferiți, dar a fost plăcut să citească acum cu un prieten nou.", "Această întâmplare a avut loc în S.U.A.", "Tatăl Ceresc ne-a făcut pe fiecare dintre noi cu propriile noastre talente și interese. Cum puteți să le împărtășiți pe ale voastre, așa cum a făcut Sophia?", "Ilustrație de Mark Robinson"]}, {"name": "Isus Hristos a fost botezat", "verses": ["Pictură de Greg Olsen", "Ioan Botezătorul a fost un profet. El i-a învățat pe oameni despre Isus Hristos. Într-o zi, Ioan boteza oameni în râul Iordan. Apoi, Isus a venit. El l-a rugat pe Ioan să-L boteze.", "Isus a spus că Tatăl Ceresc a poruncit tuturor să fie botezați. El dorea să Se supună Tatălui Ceresc. Dorea să ne dea un exemplu.", "Ioan L-a botezat pe Isus în râul Iordan. Când Isus a ieșit din apă, oamenii au auzit glasul Tatălui Ceresc. El a spus: „Acesta este Fiul Meu Preaiubit, în Care Îmi găsesc plăcerea”.", "Putem urma exemplul lui Isus fiind botezați. Tatăl Ceresc este fericit când Îl urmăm pe Fiul Său.", "Puteți citi această istorisire în Matei 3."]}, {"name": "Să-L urmăm pe Isus împreună", "verses": ["„Mărturie”, Joey R., 7 ani, Texas, S.U.A.", "„Hristos ne iubește”, Andrea V., 8 ani, Retalhuleu, Guatemala", "Gideon T., 10 ani, Michigan, S.U.A.", "Ella J., 9 ani, Uusimaa, Finlanda", "Paulo B., 6 ani, Paraná, Brazilia", "Încerc să fiu bun și să mă joc cu sora mea mai mică și este distractiv! Știu că faptul de a fi amabil și a da dovadă de dragoste mă face fericit, pe mine, familia mea și pe Tatăl Ceresc.", "Ned B., 7 ani, Utah, S.U.A.", "M-am simțit foarte calm și fericit când am fost botezat.", "Tadeo B., 8 ani, Montevideo, Uruguay", "Am vizitat câmpurile de lalele din apropierea locului în care locuim. Am simțit dragostea Salvatorului meu când am văzut culorile strălucitoare și fericite ale soarelui. Mă bucur că trăiesc în această lume frumoasă!", "Jazlyn E., 6 ani, Washington, S.U.A.", "Mi-a fost teamă să iau lecții de înot. Am spus o rugăciune pentru a mă ajuta să fiu suficient de curajoasă pentru a învăța să înot. Duhul Sfânt este cel mai bun!", "Esther F., 6 ani, Texas, S.U.A.", "Am o colegă care are deficiențe de auz. Scriu cuvinte pentru ea pentru a o ajuta în clasă. Simt căldură înăuntrul meu când ajut!", "Avarie H., 9 ani, Utah, S.U.A.", "Am construit barca lui Nefi din bețișoare. Sunt recunoscător pentru exemplul lui Nefi.", "Ollie T., 10 ani, Alberta, Canada", "Mă rog des și fac tot ce pot pentru a ajuta, chiar dacă este într-un mod neînsemnat.", "Cing N., 12 ani, Yangon, Myanmar", "Trimiteți lucrările voastre de artă și povestirile voastre!", "Deschideți la coperta din spate pentru a vedea cum."]}, {"name": "Bunătate la carusel", "verses": ["Când Damien a intrat în parc, a auzit muzică veselă. Bunica lui îi ducea pe el și pe sora lui mai mică, Adele, să se dea în caruselul lui preferat. Acesta avea un joc distractiv cu inele. Damien era entuziasmat să-i arate Adelei cum să se joace.", "Curând, s-au așezat la rând. Caruselul era mare și colorat, cu mulți ponei sculptați. Copiii zâmbitori stăteau pe căluții lor și făceau cu mâna în timp ce se plimbau de jur împrejur.", "„Dacă alegi un ponei de pe margine, poți juca jocul cu inele!”, i-a spus Damien Adelei. „Vezi bețele pe care le țin copiii? Și-l vezi pe omul cu inelele?”.", "Damien arăta spre lucrător. El stătea lângă carusel, în timp ce scotea un inel. În timp ce se dădeau în carusel, copiii încercau să-și treacă bățul prin inel pentru a-l prinde. De fiecare dată când ei prindeau un inel, lucrătorul scotea unul nou.", "Adele a bătut din palme. „Vreau să prind toate inelele!”, a spus ea.", "În cele din urmă, au ajuns în fața rândului. Dar mai rămăsese doar un cal pe carusel.", "„Damien”, a spus grand-mère (bunica), „să o lăsăm pe Adele să ocupe acest ultim loc, deoarece nu s-a mai dat niciodată în acest carusel. Tu te poți da tura următoare”.", "„Bine”, a spus Damien mormăind. El l-a văzut pe lucrător ajutând-o pe Adele să se urce pe un ponei strălucitor. Apoi, lucrătorul i-a dat Adelei un băț pentru a prinde inelele.", "Muzica a început și caruselul a început să se învârtă. Damien o privea pe Adele de pe margine împreună cu Grand-mère. Dar Adele ținea bățul invers! În loc să țină bățul de mânerul mare, ea îl ținea de capătul lung, subțire, folosit pentru a prinde inelele.", "„Adele, întoarce-ți bățul!”, a strigat el. Dar Adele nu părea să-l audă, din cauza zgomotului. Când a trecut pe lângă inel, bățul ei l-a lovit ușor. Dar mânerul era prea mare pentru a încăpea în inel.", "„Adele, bățul tău!” Damien a încercat din nou. „Nu vei putea prinde inele dacă îl ții așa!”", "Dar Adele nu-l auzea. Ea doar zâmbea și râdea în timp ce caruselul se învârtea. Bățul ei lovea inelul din nou și din nou. Nu a prins niciunul.", "Damien ofta. Adele își irosea rândul! Dacă ar fi fost el în carusel, ar fi prins toate inelele.", "Când tura s-a încheiat, el a fugit la Adele.", "„Ți-am spus cum să ții bățul!”, a strigat el. „De ce nu m-ai ascultat? Ai făcut totul greșit!”", "Adele nu a țipat la Damien. Nu a plâns. Ea doar a stat acolo și părea că intră în pământ.", "Inima lui Damien bătea foarte tare și fața lui era înfierbântată. L-a înfuriat să o vadă pe Adele ratând toate acele inele! Dar era doar prima ei dată. Pe lângă aceasta, părea că se distra. Până acum.", "Damien se simțea îngrozitor. Ar fi vrut să nu fi țipat la Adele.", "„Îmi pare rău”, a spus el cu blândețe. „Nu a fost frumos din partea mea.”", "Adele a privit în sus.", "„Ce-ar fi dacă ți-aș da câteva sfaturi pentru a prinde inele?”, a spus Damien. „Voi sta lângă tine în carusel și te voi ajuta.”", "Adele a dat din cap.", "Apoi, Damien s-a întors spre grand-mère. „Putem avea două bilete pentru ca Adele să poată încerca din nou?”", "Bunica a zâmbit. „Desigur!”", "Această întâmplare a avut loc în Franța.", "Ilustrații de Violet Lemay"]}, {"name": "Să-mi spui povești despre Isus", "verses": ["1. Să‑mi spui povești despre Isus, cât aș dori.", "Lucruri ce eu L‑aș întreba, aici de‑ar fi.", "Scene de pe drum, de pe mare,", "Despre Isus, istorioare.", "2. S‑aud cum pe copii pe genunchi îi ținea.", "Mi‑aș imagina că m‑ar binecuvânta;", "Că I‑aud glasul și văd fapte,", "Pline de‑a lui Isus dragoste.", "3. Spune‑mi cum furtuna pe Marea Galilea", "Îi arunca din loc în loc corabia.", "Cum Învățătorul, liniștit,", "Valu‑a certat, vântu‑a potolit."]}, {"name": "Obiectivul meu privind Cartea lui Mormon", "verses": ["Ilustrație de Rachel Hoffman-Bayles", "Mi-am stabilit obiectivul de a citi Cartea lui Mormon înainte de botezul meu, așa cum au făcut fratele și sora mea mai mari. Dar, când a fost COVID, am lipsit mult de la școală și cititul a fost foarte greu pentru mine. Cartea lui Mormon conține multe cuvinte grele și aveam nevoie de ajutor.", "Apoi, părinții mei și cu mine am avut o idee. Am folosit aplicația Biblioteca Evangheliei pe telefonul mamei mele pentru a asculta Cartea lui Mormon. Am încetinit glasurile, astfel încât să pot citi și urmări mai ușor. De asemenea, m-am oprit în timp ce ascultam și am vizionat prezentările video la care erau făcute trimiteri în aplicație. De fiecare dată când citesc, notez într-un carnețel. Am vorbit cu mama mea despre ceea ce citeam. A fost distractiv!", "Am început să citesc mai bine, dar nu am crezut că puteam termina până la botezul meu. Astfel, în loc să termin până la botez, am terminat până la sfârșitul anului (care era o lună mai târziu). Am continuat să încerc. Uneori, mama sau sora mea citea împreună cu mine.", "În data de 31 decembrie, am terminat Cartea lui Mormon! Toată familia mea s-a bucurat. Apoi, m-am dus în camera mea pentru a spune o rugăciune. Am întrebat dacă este adevărată Cartea lui Mormon și m-am simțit atât de bine.", "Știu că Tatăl Ceresc ascultă când mă rog. Știu că Tatăl Ceresc mă iubește. Știu că scriptura Cartea lui Mormon este cuvântul lui Dumnezeu și că Isus ne iubește."]}, {"name": "Alergați către lumină", "verses": ["Ilustrații de Adam Nickel", "Am crescut într-o parte periculoasă a unui oraș mare. Într-o zi, mergeam la școală cu niște bani în buzunar. Monedele zdrăngăneau în timp ce mergeam.", "A trebuit să trec pe lângă niște băieți mai mari care făceau parte dintr-o bandă. Am încercat să par încrezător. Am încercat să nu fiu speriat. Dar ei au auzit sunetul zdrăngănitor. Ei doreau monedele și au început să mă urmărească.", "Am alergat cât de repede am putut ca să mă îndepărtez. Am luat-o pe o alee. Am putut vedea lumină la capătul aleii, așa că am alergat spre lumină. Curând, s-au oprit să mă mai urmărească și am fost în siguranță.", "Acest lucru a devenit un model în viața mea. Am fugit de ceea ce era rău și am căutat ceea ce era bun. Uneori, mă descurajam, dar am continuat să încerc să găsesc lumina.", "Când m-am dus la facultate, am jucat în echipa de baschet. Cei mai mulți dintre colegii mei de echipă erau membri ai Bisericii lui Isus Hristos a Sfinților din Zilele din Urmă. Am învățat despre Evanghelie de la ei. Am învățat că sunt un copil al lui Dumnezeu. Acest lucru a însemnat că puteam să mă ridic deasupra greutăților mele și să fiu mai bun. M-am alăturat Bisericii. De atunci, am încercat în fiecare zi să devin mai asemănător Tatălui meu Ceresc și Fiului Său, Isus Hristos. Puteți face acest lucru și voi!", "Când alergați spre lumină, există speranță. Știi că alergi spre tărie, pace și fericire. Cu toții trebuie să alergăm către lumină.", "Vârstnicul Johnson a învățat despre Evanghelie în timp ce juca baschet. Acum este rândul vostru!", "Decupați pătratele de mai jos și mototoliți-le formând mingi.", "Aruncați, pe rând, mingile într-un bol.", "Când o minge ajunge în bol, deschideți hârtia și răspundeți la întrebare!", "Care este unul dintre modurile în care Îl puteți urma pe Tatăl Ceresc?", "Când ați ales ce este drept?", "Cum vedeți lumina lui Isus Hristos în viața voastră?", "Ce vă ajută să simțiți dragostea Tatălui Ceresc?", "Cum putem împărtăși altora lumina Salvatorului?", "Scrieți propriile întrebări!"]}, {"name": "Margo și Paolo", "verses": ["Ilustrații de Katie McDee", "Când va începe ploaia de meteoriți?", "În orice moment.", "Acolo! Îi văd!", "Uau!", "Nu sunt uimitoare creațiile Tatălui Ceresc? Ori de câte ori privesc în jur la această lume frumoasă, pot simți dragostea Sa.", "Și eu.", "„Cerurile spun slava lui Dumnezeu” (Psalmul 19:1)."]}, {"name": "Pentru copiii mai mari", "verses": ["Cum se numea fratele Mariei și al Martei?", "Laban", "Luca", "Lazăr", "Laconeus", "(Vedeți Ioan 11:1.)", "Răspuns: c", "„Nu te teme, crede numai!” (Marcu 5:36)", "Problema faptului de a împărți", "36", "Care sunt obiectivele și visurile voastre?", "38", "Eu sunt minunat", "39", "Doar Lillian", "40", "Un obiectiv savuros", "42"]}, {"name": "Problema faptului de a împărți", "verses": ["Cranț, cranț, cranț. Andrew și-a înghițit floricele de porumb și a luat un alt pumn.", "Fratele lui mai mare, Caleb, s-a aruncat pe canapeaua de lângă el. „Hei, pot să iau?”", "Andrew nu și-a luat ochii de la televizor. „Nu.”", "„O, haide. Poți să împarți.”", "Caleb s-a întins după bol, dar Andrew l-a smuls.", "„Nu! Ți-am spus deja. Nu întreba din nou!”", "„Bine!” Caleb s-a ridicat și a părăsit camera.", "A doua zi, Andrew s-a dus în bucătărie. Caleb făcea sushi cu orez, alge și carne de porc de la conservă.", "Lui Andrew îi ploua în gură. „Pot să iau?”", "„Nu”, a spus Caleb.", "Acest lucru l-a înfuriat foarte tare pe Andrew. A fugit jos să-i spună tatălui său.", "„De ce este Caleb atât de egoist?”, a întrebat el.", "Tata s-a încruntat. „Am văzut ieri că nu doreai să împarți floricele tale de porumb. De ce ar trebui Caleb să împartă cu tine după ce tu nu ai împărțit?”.", "„Pentru că este fratele meu!”, a spus Andrew.", "„Atunci, tu de ce nu ai împărțit?”", "„Nici el nu împarte niciodată cu mine! Pe lângă aceasta, eu le-am făcut pentru mine, nu pentru el”, a spus Andrew. Dar se simțea puțin rău. Poate că a fost răutăcios din partea lui să nu împartă.", "„Știai că, în Coreea, faptul de a împărți este cu adevărat important?”, a întrebat tata. Familia lui Andrew era din Coreea. „Faptul de a împărți este un mod de a arăta cuiva că îți pasă de el. Așadar, dacă nu împarți, este ca și cum ai spune că nu îți pasă de el.”", "„Dar mie chiar îmi pasă de Caleb.”", "Andrew s-a gândit la ce ar putea face Isus. El și-a adus aminte cum i-a iubit Isus pe toți – chiar și pe cei care nu erau buni cu El.", "„Cred că voi împărți mâine cu Caleb și voi vedea ce se va întâmpla”, i-a spus el tatălui.", "Tata a zâmbit. „Cred că este o idee foarte bună.”", "În acea seară, când Andrew s-a dus la culcare, s-a gândit la alte lucruri frumoase pe care le putea face pentru Caleb. Era entuziasmat să înceapă să împartă!", "În dimineața următoare, Andrew s-a trezit surprins. Caleb pregătise micul dejun doar pentru el!", "„Tata a vorbit cu mine despre faptul de a împărți”, a spus Caleb. „Vreau să fac mai bine. Așa că am făcut acest lucru pentru tine.”", "„Mulțumesc!”, a spus Andrew. „Și eu vreau să fiu mai bun!”", "Mai târziu, în acea zi, Andrew și Caleb s-au uitat la un film. Andrew l-a lăsat pe Caleb să aleagă filmul. Apoi, a făcut câteva floricele de porumb doar pentru Caleb! S-a uitat în bol. A fost ca și cum floricelele spuneau: „MĂNÂNCĂ-NE!”. Dar Andrew nu a luat nimic. El i-a dat lui Caleb bolul și a spus: „Totul este pentru tine. Îmi pare rău că nu am împărțit înainte.”", "Andrew a împărțit cu Caleb toată săptămâna. L-a lăsat pe Caleb să-i citească din cărțile lui. L-a lăsat pe Caleb să se folosească de cariocile lui. L-a lăsat pe Caleb să se joace cu jucăria lui preferată. I-a oferit lui Caleb o șansă în plus când se jucau un joc.", "Cu cât Andrew împărțea mai mult cu Caleb, cu atât Caleb împărțea mai mult cu el! În scurt timp, făceau lucruri frumoase unul pentru altul tot timpul. Andrew știa că Tatăl Ceresc îl ajuta să împartă cu fratele lui. Andrew nu era perfect ca Isus, dar încerca să fie mai asemănător Lui în fiecare zi.", "Această întâmplare a avut loc în S.U.A.", "Ilustrație de Adam Howling"]}, {"name": "Care sunt obiectivele și visurile voastre?", "verses": ["Iată ce au avut de spus alți copii!", "Să devin paleontolog (să studiez dinozauri)", "Layna H., 10 ani, Idaho, S.U.A.", "Să devin entomolog (să studiez insecte)", "Nathan Y., 10 ani, West Midlands, Anglia", "Să dețin un restaurant", "Emma R., 9 ani, Alberta, Canada", "Să înfăptuiesc botezuri în templu când am 12 ani", "Etevise T., 9 ani, Queensland, Australia", "Să devin scriitor", "Simon P., 10 ani, Hesse, Germania", "Să devin tâmplar", "Truman B., 9 ani, Cairo, Egipt", "Să devin artistă", "Natalie S., 8 ani, Florida, S.U.A.", "Să devin jucător de fotbal la nivel de echipă națională", "Jacob C., 9 ani, Washington, S.U.A."]}, {"name": "Eu sunt minunat", "verses": ["Completați spațiile libere și puneți această pagină într-un loc în care o puteți vedea în fiecare zi!", "Sunt un copil preaiubit al Părinților Cerești.", "Nu există nimeni la fel ca mine în întreaga lume!", "Sunt curajos/curajoasă când _________", "Pot fi bun/bună cu alții _______", "Un mod prin care sunt înțelept/înțeleaptă este __________", "Un mod în care sunt puternic/puternică este ___________", "Când se întâmplă ceva greu, pot ______."]}, {"name": "Doar Lillian", "verses": ["Astăzi a fost ultima zi a lui Lillian la Societatea Primară. Lillian avea să simtă lipsa celorlalți copii de la Societatea Primară. Erau doar trei – două fete mai mici și fratele ei mai mic, Michael.", "„Ce sentimente ai cu privire la faptul de a te muta la Tinerele Fete?”, a întrebat-o învățătoarea ei de la Societatea Primară.", "„Abia aștept să mă duc la clasă cu fetele mai mari!”, a spus Lillian.", "„Mă bucur mult că ești entuziasmată”, a spus învățătoarea ei. „Cine va mai fi la Tinerele Fete cu tine?”", "Lillian s-a gândit la fetele mai mari din episcopie. Summer și Cova tocmai terminaseră liceul. Și familia Melvinei se mutase departe. Stați. Aceasta înseamnă că a rămas… doar Lillian care se va duce la Tinerele Fete.", "Cum va fi clasa ei de tinere fete? Doar învățătoarele și ea? Părea ciudat – și că va fi singură. Faptul că s-a gândit la acest lucru a tulburat-o pe Lillian. S-a încruntat. Nu dorea să fie singură la Tinerele Fete.", "Tot restul zilei, Lillian s-a gândit la faptul că o să fie singura tânără fată. La cină, ea a tot amestecat mâncarea din farfurie fără să mănânce. A mormăit când a venit rândul ei să citească în cadrul studiului scripturilor ca familie.", "Mama a lăsat scripturile. „Ce s-a întâmplat?”, a întrebat ea.", "Lillian a oftat. „Voi fi absolut singură la Tinerele Fete!”", "Mama s-a mutat pentru a sta lângă Lillian. A îmbrățișat-o. „Nu va fi ușor”, a spus ea. „Ce putem face pentru a te ajuta?”", "Lillian s-a gândit un moment. „Poate ne putem ruga ca o altă fată să se mute în episcopie. Și poate că tata mi-ar putea da o binecuvântare.”", "Tata a zâmbit. „Acestea sunt idei minunate.”", "Familia a îngenuncheat pentru a se ruga. Lillian a început: „Tată Ceresc, mă bucur că pot să mă mut la Tinerele Fete. Nu vreau să fiu singură, dar dacă aceasta este voia Ta, este în regulă. Te rog să mă ajuți să știu ce pot face pentru a mă simți mai bine. Și, dacă dorești să dai inspirație unei familii cu o fată de vârsta mea să se mute în episcopia noastră, ar fi foarte bine”.", "După rugăciune, tata și-a pus mâinile pe capul ei. „Te binecuvântez să simți pace în legătură cu mutarea ta la Tinerele Fete”, a spus el. „Tatăl Ceresc te va binecuvânta pe măsură ce Îi ceri ajutorul.”", "Lillian s-a simțit liniștită. Nu era încă sigură ce putea face pentru ca mutarea la Tinerele Fete să fie mai ușoară. Dar știa că Tatăl Ceresc o va ajuta.", "Duminică, Lillian tot mai era puțin emoționată. Dar și-a adus aminte de pacea pe care a simțit-o după binecuvântarea tatălui ei. Știa că totul va fi bine.", "În cadrul adunării de împărtășanie, episcopul a anunțat că sora Barns avea să fie noua președintă a Tinerelor Fete. Sora Barns s-a ridicat în picioare când i-a fost rostit numele. Lillian nu o cunoștea cu adevărat, dar părea prietenoasă.", "Mama spusese că, atunci când era de vârsta lui Lillian, conducătoarea tinerelor fete a devenit una dintre cele mai bune prietene ale ei. Lillian și sora Barns ar putea fi prietene! Acesta a fost un răspuns la rugăciunea ei.", "După adunarea de împărtășanie, Lillian s-a dus la noua ei clasă. O fată mai mare stătea în hol.", "„Bună”, a spus Lillian. „Vizitezi episcopia noastră?”", "Fata a dat din cap. „Nu. Familia noastră tocmai s-a mutat aici.”", "Lillian a zâmbit. „Bine ai venit în episcopia noastră. Aceasta este prima mea zi la Tinerele Fete.” Ea și fata s-au așezat în sala de clasă. „Apropo, numele meu este Lillian.”", "„Nu se poate!”, a spus noua fată. „Numele meu este tot Lillian!”", "Lillian a zâmbit. Tatăl Ceresc răspunsese, din nou, la rugăciunea ei! Poate că, până la urmă, nu va fi atât de singură la Tinerele Fete.", "Această întâmplare a avut loc în Australia.", "Ilustrații de Sue Teodoro"]}, {"name": "Un obiectiv savuros", "verses": ["Ilustrații de Emily Jones", "Sara dorea să urmeze mai bine Cuvântul de înțelepciune (vedeți Doctrină și legăminte 89). Ea și-a stabilit, în cadrul programului Copiii și tineri, obiectivul de a mânca mai multe fructe și legume. Puteți găsi două rânduri care au aceleași alimente, dar într-o ordine diferită?", "Răspuns: rândurile 2 și 5", "Care sunt fructele sau legumele voastre preferate?"]}, {"name": "Pentru prietenii mici", "verses": ["Îmi place să vin la Biserică cu părinții mei!", "Alena D., 3 ani, Huila, Columbia ", "Daniel S., 4 ani, Santa Catarina, Brazilia"]}, {"name": "Eu pot să-L urmez pe Isus fiind bun", "verses": ["Pot fi bun cu alții.", "Eu pot fi de folos.", "Eu pot să fiu o prietenă bună.", "Pot ajuta pe cineva să se simtă mai bine.", "Ilustrații de Alyssa Tallent", "Prietenul lui Marco este trist, așadar Marco îl va vizita. Ajutați-l pe Marco să găsească drumul!"]}, {"name": "Isus Hristos liniștește furtuna", "verses": ["Ilustrații de Apryl Stott", "Într-o noapte, Isus Hristos și ucenicii Săi au traversat marea într-o corabie. Isus era obosit și a adormit.", "S-a pornit o furtună. Valurile au devenit din ce în ce mai mari! Ucenicii s-au temut. Ei L-au trezit pe Isus și I-au cerut să-i salveze.", "Isus S-a ridicat și a spus: „Taci! Fără gură!”. Vântul s-a oprit. Apa era calmă.", "Credința mea în Isus Hristos îmi poate aduce pace. Când îmi este teamă, Isus mă poate ajuta să mă simt calm.", "Puteți citi această istorisire în Marcu 4:35-41 și Luca 8:22-25."]}, {"name": "Îmi place să învăț despre Isus", "verses": ["Ilustrație de Patricia Geis", "Ce știți despre Isus?"]}, {"name": "Activități pentru Vino și urmează-Mă pentru cei mici", "verses": ["Care sunt unele dintre lucrurile care îi sperie pe cei mici ai voștri? Vorbiți cu calm despre una dintre acele temeri. Apoi, ajutați-i să spună: „Când îmi este teamă, Isus mă poate ajuta să simt pace”.", "Adunați obiecte de prim ajutor și explicați cum sunt folosite pentru a ne vindeca. Apoi, explicați că puterea lui Isus Hristos de a vindeca este și mai mare. Descrieți unul dintre miracolele din Matei 9.", "Enumerați zilele săptămânii pentru cei mici. Spuneți numele fiecărei zile cu glas tare, dar șoptiți când spuneți „duminică”. Explicați că duminica este o zi specială în care să ne gândim, cu pioșenie, la Isus Hristos.", "Explicați cum, cu mult timp în urmă, oameni credincioși au venit la Isus pentru a auzi povestirile Sale (vedeți Matei 13). Rugați-i să deseneze oameni ascultându-L pe Isus.", "Pregătiți o gustare sănătoasă pentru cei mici. Povestiți despre miracolul pâinilor și peștilor (vedeți Matei 14:15-21). Ajutați-i să spună: „Isus știe de ce am nevoie și mă poate ajuta”."]}, {"name": "Dragi părinți", "verses": ["Aveți un copil care se pregătește pentru botez? Folosiți povestirea de la pagina 24 pentru a vorbi despre modul în care Isus Hristos a fost botezat. Care sunt lucrurile pe care le așteaptă copiii dumneavoastră de la botez? Ce întrebări au? Puteți folosi povestirile de la paginile 10 și 12 pentru a vorbi despre lucrurile la care să se aștepte. Puteți împărtăși o amintire despre botezul dumneavoastră?", "Cu drag,", "Prietenul", "Sfat privind citirea", "Când citesc singuri, rugați-vă copiii să încercuiască acele cuvinte care sunt grele pentru ei. Apoi, citiți povestirea împreună cu ei și vorbiți despre cuvintele încercuite.", "Vă rugăm să trimiteți materialele pe care le propuneți la:", "Friend Magazine", "50 E. North Temple St., Rm. 2393", "Salt Lake City, UT 84150-0024", "Sau e-mail la: friend@ChurchofJesusChrist.org", "Trebuie să fie incluse următoarele informații și permisiunea:", "Numele și prenumele", "Vârsta", "Băiat/Fată", "Localitate/Județ/Țară", "Sunt de acord ca Biserica lui Isus Hristos a Sfinților din Zilele din Urmă să folosească materialele și fotografia trimise de copilul meu atât pe site-urile Bisericii și pe platformele rețelelor de socializare, cât și în rapoarte, materiale tipărite, prezentări video, publicații și materiale pentru instruire ale Bisericii.", "Semnătura părintelui sau a tutorelui legal", "Data", "Adresa de e-mail a părintelui sau a tutorelui legal", "Permiteți revistei Prietenul să vă contacteze pentru un sondaj?", "DA", "NU"]}]}, "2023-05": {"name": "Mai 2023", "chapters": [{"name": "Dragi prieteni", "verses": ["Sunteți buni cu alții? Profetul nostru dorește ca noi să-L urmăm pe Isus Hristos fiind împăciuitori oriunde mergem. Puteți citi mesajul dânsului din cadrul conferinței la pagina 2. Adevărații ucenici ai lui Isus Hristos spun și fac lucruri bune. Gândiți-vă la unele moduri în care puteți fi foarte buni sau foarte iubitori. Puteți face o mască de supererou care slujește la pagina 12 pentru a vă ajuta să vă aduceți aminte. Alegerile noastre bune pot schimba lumea!", "Cu drag,", "Prietenul", "P. S. Scrieți-ne și spuneți-ne despre un moment în care ați fost împăciuitori!"]}, {"name": "Prieteni prin corespondență", "verses": ["Timothy M., 4 ani, citește Prietenul în limbile chineză și engleză în North Brabant, Olanda!", "Scrierea cuvintelor în bule de dialog pentru papagali (aprilie 2022) a fost distractivă!", "Matias M., 9 ani, Yoro, Honduras", "Adryana C., 8 ani, a vizitat Templul Lima, Peru."]}, {"name": "Fiți împăciuitori", "verses": ["„And He Opened His Mouth and Taught Them (Apoi a început să vorbească și să-i învețe)”, de Michael Malm.", "În calitate de ucenici ai lui Isus Hristos, trebuie să fim exemple de cum să interacționăm cu alții. Unul dintre cele mai ușoare moduri de a identifica un adevărat ucenic al lui Isus Hristos este de a vedea cu câtă compasiune tratează acea persoană alți oameni.", "Salvatorul a clarificat acest lucru. „Ferice de cei împăciuitori”, a spus El (Matei 5:9, vedeți, de asemenea, 3 Nefi 12:9). Ucenicii Săi adevărați clădesc, înalță, încurajează și inspiră – indiferent cât de dificilă este situația. Adevărații ucenici ai lui Isus Hristos sunt împăciuitori.", "Modul în care ne comportăm unii cu alții contează cu adevărat! Felul în care vorbim cu alții acasă, la biserică și online contează cu adevărat. Putem schimba lumea – câte o persoană și câte o interacțiune pe rând.", "Diferențele sunt parte a vieții. Să arătăm că există o cale plină de respect de a rezolva neînțelegerile. Rugați-vă să aveți curajul și înțelepciunea de a spune și a face ceea ce ar dori Salvatorul.", "Vă îndemn să alegeți să fiți împăciuitori, astăzi și întotdeauna.", "împăciuitor: cineva care ajută la rezolvarea problemelor cu calm și dragoste", "„Pe măsură ce Îl urmăm pe Domnul păcii, vom deveni împăciuitorii Săi.”", "Președintele Russell M. Nelson", "Președintele Nelson a spus că ceea ce facem și spunem contează cu adevărat! În spațiile de mai jos, scrieți ce ați putea spune pentru a aduce pace.", "Ce puteți spune cuiva care este trist?", "Ce puteți spune când cineva vă ia lucrurile?", "Ce puteți spune când cineva este răutăcios cu voi?"]}, {"name": "Știri despre conferință", "verses": ["„Mă rog ca dumneavoastră să găsiți pace, să ajutați pe mulți alții să o găsească și să o transmită mai departe.”", "Președintele Henry B. Eyring, al doilea consilier în Prima Președinție", "„Vă invit să vă împărtășiți mai des mărturia despre Isus Hristos.”", "Președintele M. Russell Ballard, președintele în exercițiu al Cvorumului celor Doisprezece Apostoli", "„Căutați-L pe Hristos pretutindeni – vă promit că El este acolo!”", "Sora Bonnie H. Cordon, președinta generală a Tinerelor Fete", "Câte temple a anunțat președintele Nelson de când a devenit profet în anul 2018?", "19 în 2018+", "+16 în 2019", "+14 în 2020", "+34 în 2021", "+35 în 2022", "+15 în cadrul acestei conferințe", "=_______ de temple în total", "Această conferință a avut loc în Duminica Floriilor, ziua în care sărbătorim intrarea lui Isus în Ierusalim. Mulți vorbitori ne-au rugat să ne concentrăm mai mult asupra Salvatorului în timpul Paștelui.", "Zece persoane din întreaga lume au venit să cânte împreună cu The Tabernacle Choir la această conferință! Potriviți pe hartă numele țărilor din care erau cei care cântau.", "Mexic", "Brazilia", "Ghana", "Malaezia", "Filipine", "Tawain", "Răspuns: 133"]}, {"name": "Note privind conferința", "verses": ["Ilustrații de Josh Talbot.", "Președintele Oaks a spus că noi credem în Isus Hristos. Dânsul a citit multe scripturi despre ce a spus Isus în timpul vieții Sale și când i-a vizitat pe nefiți. Trebuie să studiem cuvintele lui Isus pentru a ne îndruma în viața noastră.", "Din aceasta învăț:", "Vârstnicul Stevenson a vorbit despre două fete a căror mătușă murise. Soția vârstnicului Stevenson, Lesa, le-a întrebat cum se simt. Ele erau triste, dar i-au împărtășit mărturia lor. Știau că mătușa lor era fericită și că putea fi cu Isus. Credința în Isus Hristos și viața eternă ne oferă alinare.", "Din aceasta învăț:", "Vârstnicul Corbitt a vorbit despre o femeie pe care a întâlnit-o în timpul unei călătorii cu autobuzul. Dânsa l-a întrebat de ce credea în Isus Hristos. Vârstnicul Corbitt nu era sigur ce să spună. Apoi, s-a hotărât să se concentreze asupra a ceea ce conta cel mai mult. I-a spus că avem nevoie de Isus pentru a ne ajuta să ne întoarcem la Tatăl Ceresc. Și noi ne putem împărtăși mărturia.", "Din aceasta învăț:", "Sora Johnson a împărtășit că lucrurile grele în viață sunt precum purtarea unui rucsac plin cu pietre. Noi cărăm pietre din cauza păcatelor noastre, a răutății altora și a încercărilor vieții. Isus Hristos ne ajută să ne descărcăm rucsacurile dacă ne întoarcem către El. De asemenea, putem ajuta la ușurarea rucsacilor altora având grijă de ei așa cum ar face-o Isus.", "Din aceasta învăț:"]}, {"name": "Conferința – Arată și spune", "verses": ["„Lumina lui Hristos este în fiecare copil nou-născut”, Ada W., 10 ani, Utah, S.U.A.", "Ruoyun H., 11 ani, Regiunea Taiwan, Taiwan", "„Depuneți mărturie că Hristos trăiește”, Morôni N., 8 ani, São Paulo, Brazilia", "Gabin F., 7 ani, Bruxelles, Belgia", "„Isus mă iubește”, J.D. B., 10 ani, Alabama, S.U.A.", "Cuvântarea mea preferată a fost cea a profetului. Mă face să doresc să fiu o persoană mai bună și mă ajută să înțeleg cât de importanți sunt frații mei pentru mine. Pot fi mai bună cu ei și pot fi împăciuitoare.", "Lydia S., 8 ani, Texas, S.U.A.", "Călătorim pentru a urmări conferința generală la un hotel alături de alți membri din zona noastră. Îmi place să-mi văd prietenii din alte ramuri și să primesc încurajare din partea vorbitorilor.", "Elise M., 10 ani, Nairobi, Kenya", "Partea mea preferată este muzica, mai ales să văd degetele organistului zburând pe diferite claviaturi. Această conferință a fost foarte deosebită, deoarece prietena noastră a zburat din Taiwan pentru a cânta împreună cu cei din cor. Suntem mândri de ea!", "Tristan W., 7 ani, New Taipei City, Taiwan", "Îmi place conferința, deoarece pot auzi cuvintele lui Isus Hristos prin intermediul profetului și al apostolilor.", "Shelem G., 6 ani, Durango, Mexic", "Conferința generală mă face fericit! Mesajul inspirat al profetului îmi oferă bucurie.", "Michel O., 7 ani, statul Rivers, Nigeria", "Îmi place să merg la biserică în timpul conferinței cu familia mea pentru a-l vedea pe profet pe marele ecran. Simt Spiritul în inima mea.", "Levi B., 6 ani, Victoria, Australia", "Ne întâlnim ca familie înainte de conferință și scriem întrebările pe care le avem. Urmărim conferința și ne ajutăm unii pe alții să ascultăm răspunsuri la întrebările noastre.", "Carter, Asher, Sariah, Jet și Willow S., 6, 12, 8, 10 și 2 ani, Queensland, Australia", "Trimiteți lucrările voastre de artă și povestirile voastre!", "Mergeți la coperta din spate pentru a vedea cum."]}, {"name": "Bufnița și balena", "verses": ["Această întâmplare a avut loc în Canada.", "Dieter a dorit să asculte conferința generală. A încercat să stea liniștit. A încercat să asculte cuvântările. Dar faptul că suferă de autism a făcut să-i fie greu să se concentreze. S-a foit pe canapea. S-a jucat cu jucăriile sale. A alergat prin cameră.", "Apoi, s-a uitat la tata. Tata stătea liniștit și asculta vorbitorii. Dieter dorea să fie ca el. Așadar, și-a scos ustensilele pentru pictat. Poate faptul de a picta un desen l-ar ajuta să stea liniștit.", "În timp ce picta, Dieter l-a ascultat pe vârstnicul Jeffrey R. Holland vorbind. Vârstnicul Holland a spus o povestire despre Isus. Isus i-a cerut unui tânăr bogat să dea toți banii săi săracilor.*", "Dieter dorea să ajute oamenii care nu aveau suficienți bani. Și a avut o idee.", "„Mamă, vreau să pictez o bufniță”, a spus Dieter. „Îmi poți desena una?”", "„Sigur”, a spus mama. Ea a desenat o bufniță.", "Dieter și-a înmuiat pensula în niște acuarele. El a pictat mai întâi aripile bufniței. A făcut câteva pene maro și câteva pene portocalii. În timp ce picta, el asculta celelalte cuvântări. Chiar și după ce s-au terminat toate cuvântările, Dieter a continuat să lucreze. El dorea ca bufnița să fie perfectă.", "În cele din urmă, Dieter a terminat. I-a arătat bufnița mamei.", "„Arată grozav!”, a spus mama. „Să-l agățăm undeva?”", "Dieter a dat din cap că nu. „Doresc să-l vând și să dau banii pentru a ajuta oameni care nu au suficienți bani. Așa cum au spus la conferință.”", "Mama a zâmbit. „Să vedem ce putem face.”", "Ea a publicat o fotografie cu pictura lui Dieter pentru a o vinde online. Mama a scris că Dieter avea să dea banii unui adăpost pentru oameni fără casă.", "A doua zi, Dieter și mama au verificat reacțiile la ceea ce a publicat mama. Lui Dieter nu-i venea să creadă! Mulți oameni doreau să-i cumpere pictura. Era bucuros că atât de mulți oameni doreau să ajute.", "Un restaurant din orașul lui Dieter a cerut să cumpere pictura. Ei au spus că doreau să plătească de 10 ori mai mult decât ceruseră Dieter și mama lui! Și alte magazine i-au cerut picturi. Dieter avea multă treabă de făcut!", "Mama a desenat mai multe animale, iar Dieter și-a scos acuarelele. El a pictat un lup, un leu și o balenă. Cel mai mult, îi plăcea balena. El a numit-o „Balena Otis”. O băcănie de lângă casa lui a cumpărat această pictură. Data următoare când Dieter s-a dus la magazin, a văzut-o atârnând pe perete!", "„Uite, mamă!”, a arătat Dieter către pictură.", "„Uau!”, a spus mama. „Acum, ori de câte ori venim aici, ne putem aduce aminte cum i-au ajutat talentele tale pe oameni.”", "Dieter era mândru că oamenilor le plăceau picturile sale. Dar era și mai fericit că putea să-i ajute pe alții. Era bucuros că ascultase conferința generală.", "Dieter a făcut picturi pentru a le vinde pentru că dorea să ajute oameni. Cum i-ați putea ajuta pe alții?", "Ilustrații de Natalie Campbell.", ""]}, {"name": "Activități pentru Vino și urmează-Mă", "verses": ["Ilustrații de Katy Dockrill.", "Pentru Luca 12-17; Ioan 11", "Povestire: Citiți povestirea „Un singur bărbat recunoscător” de la pagina 46. Cum vă puteți arăta recunoștința?", "Cântec: „Îți mulțumesc Ție, Tată” (Cântece pentru copii, p. 9).", "Activitate: Tăiați 10 fâșii de hârtie. Pe fiecare fâșie, scrieți un lucru pentru care sunteți recunoscători. Înfășurați fâșiile una în jurul celeilalte și lipiți capetele pentru a forma un lanț. Puneți-vă lanțul recunoștinței într-un loc în care îl veți vedea des.", "Pentru Matei 19-20; Marcu 10; Luca 18", "Povestire: Isus Hristos ne-a învățat că trebuie să-i ajutăm pe oamenii aflați la nevoie (vedeți Marcu 10:17-22). Citiți „Bufnița și balena” de la pagina 8 pentru a afla cum L-a urmat pe Isus un băiat pe nume Dieter.", "Cântec: „Țineți poruncile” (Cântece pentru copii, p. 68-69).", "Activitate: Deschideți la pagina 12 și deveniți un supererou care slujește!", "Pentru Matei 21-23; Marcu 11; Luca 19-20; Ioan 12", "Povestire: Zacheu a dorit să-L vadă pe Isus, dar o mulțime de oameni i-a blocat vederea. Zacheu s-a urcat într-un pom pentru a-L putea vedea și auzi mai bine pe Isus (vedeți Luca 19:2-8).", "Cântec: „If I Listen with My Heart” (Muzică pentru copii, ChurchofJesusChrist.org).", "Activitate: Faceți un pom desenând conturul unei mâini! Pe o foaie de hârtie, trasați conturul palmei și brațului vostru. Brațul vostru va fi trunchiul, iar degetele voastre vor fi ramurile. În jurul fiecărei ramuri, scrieți sau desenați moduri prin care Îl puteți asculta pe Isus.", "Pentru Joseph Smith – Matei 1; Matei 24-25; Marcu 12-13; Luca 21", "Povestire: Isus Hristos a spus că, înainte ca El să vină din nou, Evanghelia va fi predicată întregii lumi (vedeți Joseph Smith – Matei 1:31). Putem ajuta la pregătirea pentru a Doua Venire împărtășind altora Evanghelia.", "Cântec: „Sper să mă cheme-n misiune” (Cântece pentru copii, p. 91).", "Activitate: Faceți-vă propriul ecuson de misionar! Scrieți-vă numele pe o foaie de hârtie și decupați-l. Pe verso, scrieți un lucru pe care îl puteți face pentru a împărtăși Evanghelia acum. Fixați-vă sau lipiți-vă ecusonul pe cămașă.", "Pentru Matei 26; Marcu 14; Ioan 13", "Povestire: Isus Hristos a spălat picioarele apostolilor Săi (vedeți Ioan 13:4-16). El îi iubea și dorea să le slujească. Isus le-a spus să urmeze exemplul Său și să-și slujească unul altuia.", "Cântec: „«Să dai», a spus pârâul” (Cântece pentru copii, p. 116-117).", "Activitate: Jucați acest joc despre slujire. Toată lumea stă jos cu picioarele întinse formând un cerc. Un jucător alege un număr. Începând cu propriile picioare, jucătorul arată către fiecare picior din cerc în timp ce numără descrescător de la acel număr până când ajunge la „unu”. Piciorul la care cade numărul „unu” este scos. Apoi, acel jucător alege un număr și numără descrescător. Ultima persoană care are un picior în cerc alege o activitate de slujire pe care membrii grupului s-o facă.", "Deschideți la pagina 49, unde găsiți activități pentru Vino și urmează-Mă pentru copiii mai mici."]}, {"name": "Slujind ca un supererou", "verses": ["În povestiri și în filme, supereroii folosesc puteri imaginare pentru a-i ajuta pe oameni. În viața reală, îți poți folosi bunătatea pentru a-i ajuta pe alții!", "Decorează-ți masca și decupeaz-o.", "Fă două găuri în mască. Leagă o bucată de sfoară prin fiecare gaură.", "Pune-ți masca și du-te să ajuți pe cineva aflat la nevoie!", "Trimite-ne o fotografie cu tine slujind cu masca pe față!", "Uită-te pe coperta din spate pentru a vedea cum."]}, {"name": "Botezuri înfăptuite în templu", "verses": ["Ilustrații de Brooke Smart.", "În temple, putem fi botezați pentru oameni care au murit fără să afle despre Evanghelie. Acei oameni pot să aleagă dacă acceptă botezul. Dacă ești demn, poți primi o recomandare pentru templu în anul în care împlinești 12 ani.", "Recomandarea pentru templu: un cartonaș care arată că ești pregătit să intri în templu.", "Desenează templul cel mai apropiat de locul în care locuiești.", "Când mă voi duce:", "Cu cine mă voi duce:", "Cum mă voi pregăti:"]}, {"name": "Rugăciunea lui Rosi", "verses": ["Rosi și-a lăsat ghiozdanul pe podea. Tocmai își încheiase cea de-a doua zi în noua ei clasă. Și nu fusese o zi bună.", "„Ce s-a întâmplat?”, a întrebat-o mama.", "Rosi s-a trântit pe canapea. „Câțiva copii din clasa mea mi-au spus lucruri urâte”, a spus ea. „Despre pielea mea maro.”", "Nu erau mulți oameni la școală care aveau pielea de aceeași culoare cu a lui Rosi, așa că simțea că nu aparține acelui loc. Dar faptul că o necăjeau a făcut-o să se simtă de o sută de ori mai rău.", "Mama era îngrijorată. „Îmi pare rău”, a spus ea. A îmbrățișat-o pe Rosi. „Voi vorbi cu învățătoarea ta despre aceasta.”", "Dar, a doua zi, la școală, Rosi a fost necăjită din nou. Un băiat din clasa ei a fost răutăcios cu ea toată ziua.", "Rosi era tristă. Dar, de asemenea, era furioasă. Uneori, când el era nepoliticos cu ea, Rosi a ripostat. Dar acest lucru nu a făcut-o să se simtă mai bine.", "Într-o zi, când Rosi s-a întors acasă de la școală, a fugit direct în camera ei. S-a săturat să fie necăjită. Era sătulă să se simtă de parcă nu aparținea acelui loc. Și-a pus fața în pernă și a plâns.", "Ce să fac?, s-a întrebat ea. Nu voia să se simtă așa tot restul anului școlar.", "Rosi și-a șters ochii. Apoi, s-a uitat în sus la mica statuie a lui Isus care era pe raftul ei cu cărți. Mama i-o dăduse lui Rosi pentru a o ajuta să-și aducă aminte de Isus.", "Poate că ar trebui să mă rog, și-a spus ea. S-a așezat în genunchi și și-a îndoit brațele.", "„Dragă Tată Ceresc, inima mea este foarte rănită. Colegii mei de clasă sunt răi cu mine din cauza pielii mele maro și acest lucru mă face să mă simt îngrozitor. Te rog, ajută-mă.”", "S-a simțit bine să-I spună Tatălui Ceresc despre sentimentele ei. Știa că El o asculta. A simțit căldură și se simțea iubită, ca și cum o pătură moale era înfășurată în jurul ei. Simțea că pielea ei avea o culoare frumoasă. Ea era un copil al lui Dumnezeu și El o iubea.", "Când Rosi a terminat să se roage, i-a venit o idee. Poate că ea putea să facă mai mult pentru a ajuta la școală.", "Săptămâna următoare, Rosi și mama ei au vorbit cu oamenii responsabili de la școală despre ceea ce se întâmpla în sala ei de clasă. Rosi a căutat alți copii de la școală care erau hărțuiți și s-a împrietenit cu ei. A încercat să-l ignore pe băiatul care o necăjea. Și, duminica, la Biserică, și-a împărtășit mărturia că Tatăl Ceresc îi iubește pe toți.", "Lucrurile de la școală nu s-au îmbunătățit imediat. Dar, când a fost greu, Rosi și-a adus aminte cum s-a simțit în timpul rugăciunii ei. Era un copil al lui Dumnezeu și era iubită. Și, pentru că știa acest lucru, putea să facă orice.", "Sfaturile lui Rosi pentru a face să dispară rasismul", "Rasismul este atunci când oamenii sunt tratați nedrept din cauza culorii pielii sau a originii lor. Iată ce poți face:", "adu-ți aminte că ești un copil al lui Dumnezeu;", "tratează pe toată lumea cu dragoste, bunătate și respect. Adu-ți aminte că și ei sunt copii ai lui Dumnezeu;", "dacă ești hărțuit sau dacă vezi că cineva este hărțuit, vorbește cu un adult. Apără-te, dar nu reacționa cu aceeași răutate de care ai avut parte;", "împărtășește altora experiențele tale. Ajută-i să știe că nu sunt singuri;", "apără-i pe alții care sunt tratați nedrept. Fii prietenul lor.", "Ilustrații de Shawna J. C. Tenney."]}, {"name": "Casă deschisă la/pentru templu//Casa deschisă organizată pentru prezentarea templului", "verses": ["Această întâmplare a avut loc în S.U.A.", "Svetan era entuziasmat. Familia lui se muta din Argentina în Statele Unite. Și, acum, era, în sfârșit, timpul să se urce în avionul cel mare!", "Svetan s-a uitat pe fereastră în timp ce avionul decola. Se întreba cum avea să fie noua sa casă. Totul avea să fie diferit. O casă nouă. Un dormitor nou. Un cartier nou. Și, prieteni noi pe care să-i cunoască! Svetan era entuziasmat.", "Svetan știa, de asemenea, că noua sa casă era aproape de un templu care tocmai fusese construit. În Argentina, templul era departe. Îl văzuse doar în fotografii.", "Svetan s-a întors către mama. „Crezi că vom putea vedea templul de sus, din aer?”", "Mama a zâmbit. „Nu cred. Dar îl vom vedea în curând.”", "Svetan a zâmbit și el. Mama și tata au spus că templul nu era încă deschis. Dar, în curând, avea să aibă loc o casă deschisă. Acest lucru însemna că oamenii puteau să intre pentru a-l vedea înainte de a fi dedicat. Iar familia lui Svetan avea să se ducă la casa deschisă! El abia aștepta să vadă templul în viața reală.", "Câteva ore mai târziu, Svetan și familia sa erau la noua lor casă. Erau multe de făcut. Svetan a ajutat la despachetarea cutiilor și la aranjarea locuinței lor pentru ca aceasta să arate bine.", "În ziua de dinaintea casei deschise, ei au luat loc în sufragerie pentru a vorbi.", "„Templul este casa Domnului”, a spus mama. „Când suntem înăuntru, trebuie să fim pioși. Știi ce înseamnă acest lucru?”", "„Să vorbim în liniște pentru a-L putea auzi mai bine pe Duhul Sfânt?”, a întrebat Svetan.", "„Așa este”, a spus mama. „Putem învăța multe când suntem în templu.”", "Svetan a dat din cap în semn afirmativ. El dorea să fie pios pentru a-L putea simți pe Duhul Sfânt în templu.", "În dimineața următoare, Svetan s-a trezit devreme. S-a îmbrăcat în hainele lui de duminica. Curând, a sosit timpul să plece.", "Familia lui Svetan a ajuns la templu. Oamenii i-au ajutat să-și pună acoperitoare din plastic peste pantofi.", "„Mami, de ce mi-au pus aceste acoperitoare pe picioare?”, a întrebat Svetan.", "„Pentru că, în templu, totul este nou și curat. Dorim să avem grijă de el.”", "O femeie i-a întâmpinat cu bucurie. Ea a citit cuvintele de pe ușa templului: „Sfințenie Domnului – Casa Domnului”.", "Svetan a ținut-o de mână pe mami. Ei au intrat. Totul era atât de frumos! Poate că așa te simți în cer.", "„Uite!”, a șoptit Svetan. El a arătat către un tablou. „Acolo este Isus!”", "Când au terminat, Svetan era fericit. Era recunoscător că a putut intra în templu. Dorea să intre din nou când era mai mare.", "Cum s-a pregătit Svetan să intre în templu?", "Ilustrații de Mark Robison."]}, {"name": "Găsește-le!", "verses": ["Ilustrații de Yaara Cellier.", "Profeții și apostolii noștri se adresează lumii întregi de la Centrul de conferințe din orașul Salt Lake, Utah! Poți găsi obiectele ascunse?"]}, {"name": "Idee strălucită", "verses": ["Ilustrație de Corey Egbert.", "Sunt recunoscător pentru binecuvântările pe care Dumnezeu mi le oferă.", "Încercuiește binecuvântările pentru care ești recunoscător."]}, {"name": "Urmându-L pe Isus în Capul Verde", "verses": ["Vârsta: 11 ani.", "Din: Insula Santiago, Capul Verde.", "Limba: portugheză.", "Obiective și visuri: să se căsătorească în templu și să aibă propria familie.", "Familie: Raissa, mama, tata și două surori mai mari.", "Când ea avea cinci ani, Raissa și familia ei căutau o biserică la care să se ducă. Prima dată când s-au dus la Biserica lui Isus Hristos a Sfinților din Zilele din Urmă, au simțit că aparțin acelui loc. Raissei îi plăcea la Societatea Primară. Familia ei a fost botezată. Raissei îi plăcea să aibă seara în cămin în fiecare săptămână.", "Când Raissa avea șase ani, ea și familia ei au fost pecetluiți în Templul Recife, Brazilia.", "Recent, Raissa s-a dus la casa deschisă organizată pentru prezentarea Templului Praia, Capul Verde. „Am făcut lucruri importante pentru a mă pregăti să mă duc la templu, cum ar fi să mă rog, să mă duc la biserică, să studiez din scripturi și să învăț Evanghelia”, a spus ea.", "După ce templul a fost dedicat, ea a putut să facă botezuri pentru strămoșii ei care au murit fără să cunoască Evanghelia. „Templul este frumos”, spune ea.", "Loc: clădirea Bisericii", "Verset: 1 Nefi 3:7", "Fruct sau legumă: struguri", "Culoare: mov", "Materie de la școală: matematica", "Și tu Îl poți urma pe Isus!", "Există multe moduri de a-L urma pe Isus. Tu cum Îl urmezi? Scrie-ne și spune-ne!", "Ilustrații de Melissa Manwill."]}, {"name": "Salutări din Capul Verde!", "verses": ["Ilustrații de Carolina Farias.", "Capul Verde este o țară insulară de lângă coasta Africii de Vest. Acolo trăiesc aproximativ 480.000 de oameni.", "Limba portugheză este limba oficială. Oamenii vorbesc, de asemenea, creola din Capul Verde, sau kriolu, care are la bază limba portugheză.", "Capul Verde are 10 insule, care au fost formate de vulcani. Cel mai mare vulcan activ se numește Pico do Fogo. Are 2.829 m înălțime.", "Aproximativ 80% dintre oameni sunt catolici. Există, de asemenea, aproximativ 16 mii de membri ai Bisericii noastre.", "Celor din Capul Verde le place muzica! De obicei, ei cântă în creolă și muzica lor amestecă stiluri din Portugalia, Brazilia și Africa de Vest.", "Primul templu din Capul Verde a fost dedicat anul trecut!", "Activitate", "Povestire cu joc", "Iată un joc pe care îl puteți juca! O persoană părăsește încăperea. Celelalte relatează o povestire despre un bărbat care se duce să pescuiască în mare. În timp ce vorbesc, își dau un obiect unii altora. Povestirea se încheie întotdeauna cu aceste cuvinte: „Și peștișorul a murit”. Cel care ține obiectul când se termină povestirea îl ascunde la spate. Persoana care a plecat revine și ghicește cine are obiectul. Dacă ghicește, persoana care l-a avut iese din încăpere. Dacă nu ghicește, pleacă din nou din încăpere și povestirea este spusă din nou.", "Rețetă", "Cachupa (Tocană din Capul Verde)", "Tocați 1 ceapă și 6 căței de usturoi. Apoi, rumeniți toate acestea într-o tigaie, cu puțin ulei.", "Mutați ceapa și usturoiul într-o oală mare. Adăugați 1 cutie de roșii, 1 cutie de hominy sau porumb și 2 cutii de fasole roșie.", "Adăugați 1 kilogram de carne, cum ar fi carne de porc, cârnați, carne de vită sau pește.", "Turnați suficientă apă pentru a acoperi totul în oală. Gătiți la foc mic cel puțin două ore.", "Notă. Există multe moduri de a face cachupa. Dacă doriți, puteți adăuga diferite tipuri de carne, fasole și legume!", "Sfat privind sănătatea", "Fibre minunate", "Fasolea conține foarte multe fibre care curăță bacteriile din interiorul tău și ajută mâncarea să se miște mai ușor prin trupul tău. Puteți, de asemenea, să obțineți fibre din cereale integrale, fructe de pădure și nuci."]}, {"name": "Isus a propovăduit în templu", "verses": ["Când Isus Hristos avea 12 ani, El S-a dus cu Maria și Iosif la Ierusalim.", "În drum spre casă, Maria și Iosif și-au dat seama că Isus nu era cu ei. Ei s-au întors în grabă la Ierusalim pentru a-L găsi.", "Maria și Iosif L-au căutat și L-au căutat. În cele din urmă, L-au găsit pe Isus în templu. El îi învăța pe oameni și le răspundea la întrebări. Toți au fost uimiți de cât de multe știa El despre Evanghelie. Isus făcea lucrarea Tatălui Ceresc, chiar dacă era tânăr.", "Și noi putem ajuta în lucrarea Tatălui Ceresc. Putem să împărtășim Evanghelia. Putem să învățăm despre templu. Aceste lucruri ne vor ajuta să învățăm și să progresăm așa cum a făcut Isus.", "Poți să citești această povestire în Luca 2:40-52."]}, {"name": "Inundați cu dragoste", "verses": ["Această întâmplare a avut loc în Filipine.", "În timp ce Marius se îndrepta spre casă, a putut auzi oameni vorbind înăuntru. A privit prin fereastră.", "Mă întreb cine este aici, și-a spus el. Mama lui locuia într-o altă țară pentru a munci, așa că, de obicei, acasă erau doar el și Lola (bunica).", "El a deschis ușa. Toți prietenii lui erau acolo!", "„Surpriză!”, au spus ei.", "„Am dorit să te sărbătorim pe tine și medalia pe care ai câștigat-o la concursul de taekwondo”, a spus Jose, cel mai bun prieten al lui Marius.", "„Sunt atât de mândră de tine.” Lola l-a îmbrățișat cu multă dragoste pe Marius. „Mama ta este la telefon! Sunt sigură că va dori să audă totul despre medalia ta.”", "După ce Marius a terminat de vorbit cu mama, el și prietenii lui s-au bucurat de petrecere. S-au distrat vorbind și mâncând delicioasa mâncare a Lolei.", "„Vrei să mergi cu mine mâine să jucăm popice?”, a întrebat Jose înainte să plece.", "„Da”, a răspuns Marius.", "În acea seară, înainte de culcare, Marius a spus o rugăciune. „Tată Ceresc, Îți mulțumesc că mi-ai dat prieteni și membri ai familiei atât de minunați. Te rog să o binecuvântezi pe mama în timp ce ea este departe. Și, Te rog, binecuvântează-mă să mă distrez mâine cu Jose când ne vom juca popice.”", "Dar, a doua zi, Marius nu a putut să se ducă să joace popice. A venit o ploaie torențială și toată lumea a trebuit să stea în casă. Marius stătea acasă, ascultând ploaia care cădea pe acoperiș. Și-ar fi dorit să se poată vedea cu Jose.", "A plouat încontinuu, timp de trei zile. Străzile au fost inundate de apă. Unele case din cartierul lui Marius au fost și ele inundate.", "Mai târziu, Marius a găsit-o pe Lola în bucătărie. Gătea ceva care mirosea delicios.", "„Ce gătești?”, a întrebat el.", "„Fac mâncare pentru câteva familii din episcopia noastră”, a spus ea. „Casele lor au fost inundate, așa că episcopul m-a rugat să ajut.”", "Marius s-a gândit la Jose. „Putem să facem de mâncare și pentru familia lui Jose? Și ei ar putea avea nevoie de ajutor.”", "„Este o idee minunată”, a spus Lola.", "Marius a gătit orez și ouă prăjite pentru Jose și familia lui. Apoi, a ajutat-o pe Lola să împacheteze mâncarea.", "În cele din urmă, ploaia s-a oprit. Marius și Lola și-au croit, cu greu, drum prin apă, pe străzi, pentru a distribui mâncarea. Apa îi ajungea lui Marius până la genunchi!", "I-au găsit pe Jose și pe familia lui stând în fața casei lor. Jose plângea.", "Marius și-a îmbrățișat prietenul. „Îmi pare rău că ți-a fost inundată casa”, a spus el. „Isus te iubește! Și noi la fel.”", "Împreună, Marius și Jose au ajutat la curățarea lucrurilor pline de noroi din casa lui Jose. Marius a cântat „Copil al Domnului” în timp ce lucrau. Când au luat o pauză, Marius i-a dat lui Jose mâncarea pe care a gătit-o pentru el.", "„Mulțumesc că mi-ai ajutat familia”, a spus Jose. „Și îți mulțumesc pentru mâncare! Este delicioasă.”", "„Cu plăcere”, a spus Marius.", "„Crezi că mi-ai putea spune mai multe despre Isus? Și despre cântecul pe care l-ai cântat?”, a întrebat Jose.", "„Desigur!”, a răspuns Marius. „Ai dori să vii cu mine duminică la biserică? Acolo învăț despre Isus. Și, de asemenea, putem cânta împreună.”", "„Bine”, a spus Jose.", "Marius a simțit căldură în interiorul său. A fost bucuros că i-a putut ajuta pe Jose și pe familia sa. Și, era fericit că putea împărtăși și Evanghelia.", "Ilustrații de Jamie Bauza."]}, {"name": "Cum mă pot pregăti pentru templu?", "verses": ["Ilustrații de Kelly Smith.", "Gândiți-vă cum va fi să intrați, într-o bună zi, în templu.", "Bucurați-vă când sunt anunțate temple noi.", "Învățați despre planul Tatălui Ceresc pentru copiii Săi.", "Trăiți în așa fel încât să fiți demni de o recomandare pentru templu."]}, {"name": "Cartonașe cu temple", "verses": ["Ilustrații de Bailey Rees.", "Dedicat, în data de 14 aprilie 2019, de vârstnicul Dale G. Renlund.", "Dedicat, în data de 16 februarie 2020, de vârstnicul Ronald A. Rasband.", "Dedicat, în data de 31 octombrie 2021, de vârstnicul Gerrit W. Gong.", "Dedicat, în data de 7 noiembrie 2021, de președintele M. Russell Ballard.", "Dedicat, în data de 8 mai 2022, de vârstnicul Gary E. Stevenson.", "Dedicat, în data de 22 mai 2022, de vârstnicul David A. Bednar.", "Dedicat, în data de 19 iunie 2022, de vârstnicul Neil L. Andersen.", "Dedicat, în data de 20 noiembrie 2022, de vârstnicul Quentin L. Cook.", "Dedicat, în data de 20 noiembrie 2022, de vârstnicul Dale G. Renlund.", "Găsește mai multe cartonașe cu temple pe friend.ChurchofJesusChrist.org."]}, {"name": "Prietene de origami", "verses": ["Această întâmplare a avut loc în S.U.A.", "„Este timpul pentru pauză!”, a spus învățătoarea lui Ari.", "Colegii lui Ari s-au aliniat pentru a ieși la locul de joacă. Dar Ari și prietenele ei se duceau mereu la bibliotecă. Le plăcea să împrumute cărți și să facă împreună lucru manual.", "Kristin și Ella așteptau deja la ușă. Ari și-a luat cartea și un teanc de hârtie. Apoi, a condus grupul de-a lungul coridorului.", "„Sper că The Dragon Keeper’s Secret (Secretul paznicului dragonului) a fost adusă înapoi!”, a spus Ari. „De multe săptămâni doresc s-o împrumut.”", "Când au ajuns la bibliotecă, fetele i-au făcut cu mâna doamnei Franklin, bibliotecara școlii. Ea le saluta mereu cu un zâmbet strălucitor. Dar, astăzi, zâmbetul ei nu părea atât de strălucitor.", "Ari s-a încruntat în timp ce-și punea cartea pe masă. „Vi s-a părut că doamna Franklin era tristă?”", "Kristin a ridicat din umeri. „Probabil că era doar ocupată.”", "„Poate.” Ari s-a așezat și a scos o foaie de hârtie. Ea a împăturit-o cu grijă, netezind îndoitura cu degetul ei mare.", "„Ce facem astăzi?”, a întrebat Ella.", "„Ce ziceți să facem semne de carte?”, a răspuns Ari. „Se fac destul de ușor. Vă voi arăta.”", "Ari învățase cum să facă origami. Era un fel de artă din Japonia, făcută prin împăturirea hârtiei în diferite forme. Ari știa cum să facă tot felul de forme și le-a învățat și pe prietenele ei.", "Ari le-a arătat lui Kristin și Ellei cum să facă fiecare împăturire. În scurt timp, toate trei aveau un semn mic de carte în formă de pătrat.", "„Se pune în colț, așa.” Ari și-a deschis cartea și a introdus semnul de carte pe colțul uneia dintre pagini.", "„Super!” Kristin a luat o altă foaie de hârtie. „Vreau să încerc singură.”", "În timp ce lucrau, au vorbit despre cărțile pe care le citiseră și despre ceea ce doreau să citească mai departe. Ari s-a uitat din nou la doamna Franklin. Încă părea puțin tristă.", "Nu după mult timp, doamna Franklin s-a oprit la masa lor.", "„Bună, fetelor.” Ea a pus o carte pe masă. Era cartea despre paznicul dragonului! „Aceasta este pentru tine, Ari. Știu că așteptai s-o citești.”", "„Vă mulțumesc!” Ari a ridicat-o de pe masă.", "Doamna Franklin a suspinat. „Cineva mi-a spart mașina astăzi. Mi-au luat toate cărțile și cântecele.”", "„Este îngrozitor!”, a spus Kristin.", "Doamna Franklin le-a zâmbit tristă. „Ei bine, sunt doar lucruri. Lucrurile pot fi înlocuite. Mă bucur că nimeni nu a fost rănit.”", "Ari a privit-o pe doamna Franklin îndepărtându-se.", "„Mi-aș dori să putem face ceva pentru a ajuta”, a spus Ella.", "Ari s-a uitat în jos la semnul de carte origami din mâinile ei. „Poate că putem!”", "„Cum ar fi?”, a întrebat Kristin.", "Ari a zâmbit. „Veniți la mine acasă după școală. Am o idee.”", "A doua zi, Ari, Kristin și Ella s-au dus la bibliotecă în timpul pauzei lor, așa cum făceau mereu. Dar, de data aceasta, nu au adus doar cărți. Aveau ceva special pentru doamna Franklin.", "„Le-am făcut pentru dumneavoastră!”. Ari i-a dat doamnei Franklin o pungă. „Știm că nu putem înlocui toate lucrurile care v-au fost furate, dar ne-am gândit că acestea v-ar putea înveseli.”", "Doamna Franklin s-a uitat în pungă. Era plină de origami – semne de carte, pești, inimi, fluturi. Ea a zâmbit larg.", "„Este minunat! Vă mulțumesc foarte mult.” A scos un origami din pungă. Era împăturit în așa fel încât să creeze o cărticică. „Voi folosi acest mic jurnal pentru a-mi scrie toate gândurile mici și fericite!”", "Ari i-a zâmbit și ea. Ea putea mereu să facă ceva frumos pentru alții – împăturire după împăturire.", "Dă pagina pentru a-ți face propriul origami!", "Ilustrații de Brian Martin."]}, {"name": "Ne distrăm îndoind", "verses": ["Ilustrații de Nicole Walkenhorst.", "Îndoaie o bucată pătrată de hârtie în jumătate, pe diagonală, pentru a forma un triunghi.", "Îndoaie ambele părți ale triunghiului către centru pentru a face un pătrat. Apoi, despăturește.", "Prinde partea de sus a hârtiei de vârful triunghiului și îndoaie-o până jos.", "Introdu capetele din dreapta și din stânga triunghiului în buzunar.", "Acum poți citi cu noul tău semn de carte!", "Îndoaie o bucată pătrată de hârtie în jumătate, pe diagonală, pentru a forma un triunghi.", "Îndoaie părțile din dreapta și stânga ale triunghiului spre centru pentru a forma un pătrat.", "Întoarce pătratul. Îndoaie în jumătate de-a lungul liniei din mijloc pentru a forma un triunghi.", "Găsește marginea triunghiului care are trei straturi. Îndoaie această margine cu o înclinație și, apoi, deschide straturile.", "Deschide stratul din mijloc și îndoaie vârful în jos pentru a face fața.", "Ia celălalt punct al triunghiului mare și îndoaie-l pentru a face coada.", "Îndoaie o bucată pătrată de hârtie în jumătate, pe diagonală, pentru a forma un triunghi, apoi, desfă-o. Fă același lucru către partea cealaltă.", "Îndoaie hârtia în jumătate pentru a face un dreptunghi și, apoi, desfă-o.", "Întoarce bucata de hârtie. Strânge cu degetele îndoiturile fiecărui colț de pe diagonală la margini. Adu cele două colțuri drepte împreună până când marginile se aliniază. Fă același lucru în partea stângă. Ar trebui să rezulte o formă de triunghi.", "Îndoaie o bucată înspre centru. Îndoaie cealaltă bucată peste prima. Aceasta va face înotătoarele.", "Acum, întoarce-ți peștele și desenează un ochi.", "SFAT. Fă îndoiturile cât mai corect posibil."]}, {"name": "Margo și Paolo", "verses": ["Ilustrații de Katie McDee.", "Sunt atât de fericit că vom fi pecetluiți împreună ca familie!", "Și eu.", "Ai auzit, Lucas? Vom fi o familie eternă!", "Și este pentru prima dată pentru noi când intrăm în templu!", "Da, este o zi specială. Puteți simți sentimentul de pace aici?", "Da!", "Asta pentru că aceasta este casa Domnului."]}, {"name": "Pentru copiii mai mari", "verses": ["Despre care dintre acestea Isus nu a spus o pildă?", "O oaie pierdută.", "O corabie care s-a scufundat.", "O monedă de argint lipsă.", "Un fiu care a fugit de acasă.", "Răspuns: B", "„Cel mai mare dintre voi să fie slujitorul vostru.”", "(Matei 23:11)"]}, {"name": "Miracolul trăit de Jimena în templu", "verses": ["Jimena s-a urcat în mașină și și-a pus centura de siguranță. Ea și părinții ei erau în drum spre templu. Aceasta avea să fie prima dată când ea făcea botezuri în templu. Tata avea s-o boteze pentru câțiva dintre strămoșii lor. Jimena abia aștepta!", "Dar, apoi, Jimena s-a gândit la ceva care a făcut-o să se panicheze. „Tati”, a spus ea, „cum rămâne cu pompa mea?”.", "Jimena suferea de diabet de tip 1. Pentru a rămâne sănătoasă, purta mereu un dispozitiv mic, numit pompă de insulină, care s-o ajute să-și controleze nivelul glicemiei din sânge. Dacă trecea prea mult fără să o poarte, se simțea rău.", "„Mă vor lăsa s-o port în templu?”, a întrebat Jimena. Inima-i bătea foarte repede. „Dar când voi intra în apă?”", "„Va fi bine”, a spus tata. „Poți purta pompa până când intri în apă. Apoi, mama te poate ajuta s-o pui la loc imediat ce ieși.”", "Mama a dat din cap în sens afirmativ. „Și, dacă începi să te simți rău în timp ce faci botezuri, doar spune-i lui tati și vă puteți opri.” Mama a strâns-o ușor de mână. „Vom fi cu tine tot timpul.”", "„Bine”, a spus Jimena. Încă avea emoții. Dar mama și tata o ajutaseră să se simtă puțin mai bine.", "Când au ajuns, Jimena îi ținea de mână pe mama și tata în timp ce mergeau spre ușile templului. Imediat ce a pășit înăuntru, Jimena a simțit un sentiment de căldură și de alinare. Știa că Duhul Sfânt îi spunea că Tatăl Ceresc o va ajuta, chiar dacă ea avea emoții. Totul va fi bine, exact așa cum a spus tata.", "Jimena s-a schimbat în haine albe. Apoi, mama a ajutat-o pe Jimena să-și scoată pompa. „Va fi doar pentru câteva minute”, a spus mama. Ea a îmbrățișat-o pe Jimena.", "Jimena a pășit în apă. Tata o aștepta. El și-a întins mâna și a ajutat-o să coboare scările.", "Tata a spus rugăciunea de botez și a cufundat-o pe Jimena în apă. Când a revenit la suprafață, Jimena a zâmbit. Apoi, au mai înfăptuit câteva botezuri.", "„Te simți bine?”, i-a șoptit tata la ureche.", "„Da!”, a răspuns Jimena.", "Tata a botezat-o pentru alți câțiva oameni. „Poți să mai faci?”, a întrebat el din nou.", "„Da!”, a răspuns Jimena.", "După ultimul botez, mama a ajutat-o pe Jimena să-și pună pompa și să-și verifice nivelul glicemiei din sânge. Mama a zâmbit. Era normal! Era ca și cum Jimena nu-și dăduse pompa jos deloc.", "Apoi, au intrat într-o cameră mai mică. Tata și-a așezat mâinile pe capul Jimenei. El a confirmat-o membră a Bisericii lui Isus Hristos a Sfinților din Zilele din Urmă pentru cele care muriseră și pentru care ea fusese botezată. Acum, strămoșii ei puteau alege să se alăture Bisericii lui Isus Hristos!", "Săptămâna următoare, în cadrul serii în cămin, Jimena și părinții ei au vorbit despre călătoria lor la templu. „Templul este casa Domnului”, a spus tata. „Când ne ducem, putem avea parte de miracole în viața noastră.”", "„Ce fel de miracole?”, a întrebat Pablo, fratele mai mic al Jimenei.", "„Eram neliniștită să-mi dau jos pompa de insulină pentru a intra în apă”, a spus Jimena. „Dar, în timp ce făceam botezuri, nu m-am simțit deloc rău. A fost un miracol!” Jimena a zâmbit. „Și, deși îmi era teamă, Duhul Sfânt m-a ajutat să fiu calmă. Și acela a fost un miracol.”", "Când te-a ajutat Duhul Sfânt să fii calm?", "Ilustrații de Alyssa Petersen."]}, {"name": "Răspunsuri despre templu", "verses": ["Templul este casa Domnului. Este curat și frumos înăuntru. Toată lumea poartă haine albe și încearcă să fie pioasă. Este un loc plin de pace, în care Îl preaslăvim pe Dumnezeu, învățăm și simțim dragostea Salvatorului prin Duhul Sfânt.", "În templu, învățăm despre planul lui Dumnezeu și facem legăminte cu El. Facem aceasta luând parte la rânduieli, cum ar fi botezuri, confirmări și pecetluiri cu familiile noastre.", "Ar trebui să te îmbraci cu hainele cele mai bune când te duci la templu. Odată ce ești înăuntru, te vei schimba în haine speciale pentru a înfăptui rânduieli. Pentru botezuri, lucrătorii din templu îți vor da un costum alb pe care să-l porți.", "O recomandare pentru templu este o foaie mică de hârtie care îți permite să intri în templu. Poți obține una de la un membru al episcopatului tău sau al președinției ramurii tale. El te va întreba dacă ții poruncile și dacă ai o mărturie. Dacă ești demn și pregătit să intri în templu, el îți va da o recomandare pentru templu.", "În templu, poți fi botezat pentru oameni care au murit fără a fi botezați. Vei purta haine albe și vei fi scufundat în apă (cufundat complet).", "Ce este o rânduială a preoției?", "O rânduială a preoției este un act sacru care este înfăptuit cu autoritate și putere de la Dumnezeu. Botezul, confirmarea și împărtășania sunt rânduieli care au loc în afara templului. Botezurile, înzestrările și pecetluirile din templu sunt rânduieli care au loc în interiorul templului.", "Ce este un legământ?", "Un legământ este o promisiune făcută în ambele sensuri între noi și Tatăl Ceresc. Noi Îi promitem anumite lucruri, iar El promite să fie cu noi și să ne binecuvânteze.", "Ilustrații de Simini Blocker."]}, {"name": "Cameron – pianistul", "verses": ["Această întâmplare a avut loc în S.U.A.", "„Copil al Domnului”, cânta Cameron alături de ceilalți copii de la Societatea Primară. Cameron avea probleme de auz, dar îi plăcea foarte mult să cânte. Și, în curând, ei aveau să cânte în cadrul programului Societății Primare. Mai era doar o lună până atunci!", "Când timpul pentru cântat s-a terminat, sora Jones a făcut un anunț. „Pianista noastră de la Societatea Primară se va muta în curând. Ne-ar plăcea ca unii dintre voi să cânte la pian pentru programul Societății Primare. Dorește vreunul dintre voi să cânte un cântec sau două?”", "Cameron și-a ridicat mâna. El dorea să ajute cu buna desfășurare a programului.", "Sora Jones a scris numele copiilor care doreau să ajute. „Emma. Ben. Și Cameron! Nu știam că poți cânta la pian.” Ea a zâmbit.", "Cameron nu mai luase niciodată lecții, dar îi plăcea să improvizeze cântece la pian acasă la bunica lui.", "„Nu sunt încă foarte bun”, a spus el. „Dar cred că o pot face dacă exersez!”", "„Vă mulțumesc că sunteți dornici să slujiți”, a spus sora Jones. Ea a dat fiecărui copil două cântece pe care să le cânte la pian.", "Lui Cameron îi venea să alerge de bucurie. El și-a dorit mereu să învețe și acum chiar avea să se întâmple!", "„Ești entuziasmat! S-a întâmplat ceva la Societatea Primară?”, l-a întrebat mama când s-au urcat în mașină, după biserică.", "Cameron a zâmbit. „Voi cânta la pian în cadrul programului Societății Primare!”", "„Îmi place că dorești să ajuți”, a spus mama. „Dar nu știi să cânți la pian suficient de bine pentru a face acest lucru.”", "Cameron și-a îndreptat spatele. „Pot să învăț. Voi exersa din greu! Pot folosi pianul bunicii.”", "„Atunci, ar fi bine să începem!”, a spus mama.", "Mama l-a ajutat pe Cameron să găsească o profesoară de pian. Profesoara i-a arătat moduri simple de a cânta la pian „Îmi place să văd templul” și „Biserica lui Isus Hristos”.", "Cameron a exersat acasă la bunica cât de des a putut. A exersat, din nou și din nou, fiecare vers al cântecelor. A făcut multe greșeli, dar a continuat să încerce și a continuat să cânte la pian. În cele din urmă, a putut să cânte la pian ambele cântece.", "În scurt timp, a sosit vremea desfășurării programului Societății Primare. „Cum te simți?”, a întrebat mama.", "Cameron și-a strâns la piept cartea de pian. „Emoționat. Dar, de asemenea, entuziasmat.”", "Când i-a venit rândul să cânte la pian, mâinile lui Cameron tremurau puțin. Tată Ceresc, Te rog să mă ajuți, s-a rugat el în gând. A inspirat adânc. Apoi, a cântat la pian cât de bine a putut. Ceilalți copii au cântat împreună cu el.", "La sfârșitul cântecului, el a zâmbit. A fost distractiv! Știa că Duhul Sfânt îl ajuta.", "Acum, că deja cântase un cântec, Cameron se simțea mai încrezător. El a început al doilea cântec. Degetele sale atingeau clapele exact așa cum exersase.", "Acest cântec era preferatul lui Cameron. El s-a gândit la cuvinte în timp ce cânta la pian. „Eu cred în Hristos, Salvatorul meu. Numele-I cinstesc.” Cameron muncise din greu să învețe cântecele pentru program.", "Poate că faptul de a cânta la pian este un mod de a-mi împărtăși mărturia, s-a gândit Cameron.", "După program, mama l-a îmbrățișat pe Cameron.", "„Cum a fost?”, a întrebat ea.", "„Am avut emoții la început, dar a fost distractiv!”, a răspuns Cameron. El dorea să continue să exerseze și chiar să învețe și mai multe cântece.", "Ce îndemânare ai dori să deprinzi?", "Ilustrații de Adam Koford."]}, {"name": "Să devenim ca Isus", "verses": ["Ilustrație cu Isus Hristos, de Bryan Beach; iconuri ilustrate de Mark Robison.", "Scrie mai jos cum devii ca Isus Hristos.", "Devin mai puternic făcând următoarele ________________________________________________.", "Devin mai înțelept făcând următoarele ________________________________________________.", "Devin mai bun făcând următoarele _________________________________________________.", "Îmi dezvolt mărturia făcând următoarele _________________________________________.", "Într-o zi, doresc să ____________________________________________________.", "Caută în exemplarul tău al materialului Îndrumarul copiilor câteva idei care să te ajute să devii mai asemănător lui Isus."]}, {"name": "Pentru prietenii mici", "verses": ["Am ajutat la curățenia într-un orfelinat. Mă simt fericit când slujesc!", "Richard E., 4 ani, Guárico, Venezuela", "Îmi ajut familia jucându-mă cu Pablo, fratele meu mai mic.", "Luciana M., 3 ani, Michoacán, Mexic"]}, {"name": "Eu pot să-L urmez pe Isus fiind pios", "verses": ["Când sunt pios, Îl urmez pe Isus.", "Pot fi pios în timpul rugăciunii în familie.", "Mă pot gândi la Isus în timpul împărtășaniei.", "Pot să stau fiind pios la Societatea Primară.", "Ilustrații de Violet Lemay.", "Fiind pioși la biserică, noi arătăm dragoste față de Isus Hristos. Cum sunt acești copii pioși? Câte inimi poți găsi?"]}, {"name": "Un singur bărbat recunoscător", "verses": ["Ilustrații de Apryl Stott.", "Într-o zi, Isus Hristos a întâlnit 10 bărbați. Ei erau foarte bolnavi.", "Bărbații L-au rugat pe Isus să-i vindece. Isus le-a spus să se ducă și să se arate preoților.", "Pe drum, bărbații au fost vindecați! Ei au știut că Isus îi vindecase.", "Unul dintre cei 10 bărbați s-a întors la Isus. El a îngenuncheat la picioarele lui Isus și I-a mulțumit. Isus a spus că el a fost vindecat pentru că a avut credință.", "Poți să citești această povestire în Luca 17:12-19."]}, {"name": "Eu pot fi recunoscător", "verses": ["Ilustrație de Apryl Stott.", "Datorită lui Isus, eu am multe binecuvântări. Eu pot să-mi arăt dragostea pentru El fiind recunoscător."]}, {"name": "Activități pentru Vino și urmează-Mă pentru cei mici", "verses": ["Jucați acest joc de ghicire legat de recunoștință cu cei mici ai dumneavoastră! Alegeți ceva sau pe cineva pentru care sunteți recunoscător, dar nu spuneți încă ce este. Enumerați motivele pentru care sunteți recunoscător pentru acea persoană sau pentru acel lucru până când copiii dumneavoastră ghicesc corect. Apoi, este rândul lor!", "Arătați celor mici ai dumneavoastră o fotografie cu un templu. Explicați că Tatăl Ceresc dorește ca noi să fim pecetluiți în temple, astfel încât familiile noastre să poată fi împreună pentru totdeauna. Cântați „Familiile pot fi împreună, azi și mereu”, (Cântece pentru copii, p. 98).", "Duceți-vă la cel mai apropiat templu cu cei mici ai dumneavoastră sau arătați-le fotografii online. Împărtășiți o mărturie simplă despre sentimentele pe care le aveți în legătură cu templul. Dacă puteți să vă plimbați prin împrejurimile templului, ajutați copiii să recunoască sentimentul plăcut de pace de acolo.", "Ajutați pe cei mici ai dumneavoastră să spună: „Isus dorește ca eu să slujesc altora”. Împreună, gândiți-vă la o persoană pe care o puteți ajuta. După ce ați ajutat acea persoană, întrebați cum s-au simțit ajutând."]}, {"name": "Dragi părinți", "verses": ["Cum îi ajutați pe copiii dumneavoastră să-și aducă aminte ce am auzit luna trecută în cadrul conferinței generale? Ce povestiri își aduc aminte? Asupra căror cuvântări doriți să vă concentrați ca familie? Citiți împreună ce a spus profetul nostru la pagina 2. Sau citiți povestirile din cadrul conferinței de la pagina 5. Puteți, de asemenea, să căutați, la pagina 3, noile temple anunțate și să le găsiți pe o hartă alături de copiii dumneavoastră.", "Este o binecuvântare să-i auzim pe profeții în viață!", "Cu dragoste,", "Prietenul", "Sfat privind citirea", "Faceți din citit o parte a vieții de zi cu zi a copilului dumneavoastră. De exemplu, puteți citi cu ei după școală sau înainte de culcare.", "Vă rugăm să trimiteți materialele pe care le propuneți la:", "Friend Magazine", "50 E. North Temple St., Rm. 2393", "Salt Lake City, UT, USA 84150-0024", "Sau pe e-mail, la: friend@ChurchofJesusChrist.org", "Trebuie să fie incluse următoarele informații și permisiunea:", "Prenumele și numele", "Vârsta", "Băiat/Fată", "Localitate/Județ/Țară", "Sunt de acord ca Biserica lui Isus Hristos a Sfinților din Zilele din Urmă să folosească materialele și fotografia trimise de copilul meu atât pe site-urile Bisericii și pe platformele rețelelor de socializare, cât și în rapoarte, materiale tipărite, prezentări video, publicații și materiale pentru instruire ale Bisericii.", "Semnătura părintelui sau a tutorelui legal", "Data", "Adresa de e-mail a părintelui sau a tutorelui legal", "Permiteți revistei Prietenul să vă contacteze pentru un sondaj?", "DA", "NU"]}]}, "2023-07": {"name": "iulie 2023", "chapters": [{"name": "Dragi prieteni", "verses": ["V-ați gândit vreodată să slujiți în misiune într-o zi? Există multe moduri în care puteți fi misionari acum! Când sunteți un prieten bun sau un exemplu bun, împărtășiți Evanghelia.", "La pagina 16, puteți citi despre modul în care un băiat din Nepal a împărtășit despre Isus Hristos. Și, la pagina 38, puteți învăța despre ce fac misionarii. Încercați câteva dintre provocări!", "Cu dragoste,", "Prietenul"]}, {"name": "Prieteni prin corespondență", "verses": ["Tomek K., 6 ani, citește Prietenul în limba polonă în Mazovia, Polonia.", "„Pionierii”, Piper M., 8 ani, Utah, S.U.A.", "Deanna M., 4 ani, a vizitat Templul Tokyo, Japonia."]}, {"name": "Cum poți fi misionar", "verses": ["Domnul le-a spus ucenicilor Săi: „Duceți-vă în toată lumea, și propovăduiți Evanghelia la orice făptură” (Marcu 16:15). Cu toții merită șansa de a ști unde pot găsi speranța și pacea lui Isus Hristos. Fiecare dintre noi are responsabilitatea sacră de a împărtăși pacea lui Isus Hristos tuturor celor care vor asculta.", "Puteți să-i ajutați pe alții să găsească pacea Evangheliei făcând cele de mai jos.", "Fiți un exemplu bun.", "Urmați-L pe Isus Hristos, astfel încât lumina Sa să poată străluci în ochii voștri.", "Măriți-vă cercul de prieteni.", "Invitați un prieten să citească scriptura Cartea lui Mormon.", "Invitați un prieten să meargă la o adunare sau la o activitate a Bisericii împreună cu voi.", "Puteți, de asemenea, să hotărâți să slujiți în misiune când veți fi mai mari. Acest lucru vă va binecuvânta pe voi și pe mulți alții.", "Ilustrații de Garth Bruner", "În ilustrația de mai jos, vedeți câți prieteni de la o activitate a Societății Primare au:", "păr negru;", "cămașă galbenă;", "codițe;", "ochelari;", "rucsac verde;", "pantofi roșii;", "scaun rulant;", "minge de fotbal."]}, {"name": "Curățenie în grădină", "verses": ["Această întâmplare a avut loc în Anglia.", "Jonah a mâncat ultima îmbucătură și a zâmbit. Cina era întotdeauna mai distractivă când misionarii îi vizitau.", "„Dorim să vă împărtășim un mesaj despre slujire”, a spus sora Kearl. „De ce este important să slujim altora?”", "„Pentru că Îl face fericit pe Isus!”, a spus Eliza, sora mai mică a lui Jonah.", "„Ai dreptate! Îl face foarte fericit. Și, când îi ajutăm pe alții, acest lucru ne face și pe noi fericiți”, a spus sora Christensen. „Cunoașteți pe cineva care are nevoie de ajutor?”", "Jonah s-a gândit o clipă. „Nu mă pot gândi la cineva, dar grădina noastră de la școală ar avea nevoie de ajutor.”", "„Bună idee”, a spus mama.", "Școala lui Jonah avea o grădină în care puteau face activități în aer liber. Dar nimeni nu avusese grijă de grădină de mult timp. Tufișurile crescuseră peste măsură. Erau și o mulțime de buruieni.", "„Ne-ar plăcea să vă ajutăm!”, a spus sora Kearl. „Pe cine putem invita să ajute la curățenie cu noi?”", "„Pe verii noștri!”, a spus Jacob, fratele lui Jonah.", "„Și clasa noastră de la Societatea Primară”, a spus Jonah.", "În ziua următoare, mama a vorbit cu cineva de la școală pentru a obține permisiunea. Au ales o zi pentru a face curat în grădină. Apoi, mama i-a ajutat pe Jonah și pe frații și surorile lui să-și sune verii și membrii clasei de la Societatea Primară.", "Câteva săptămâni mai târziu, Jonah și membrii familiei lui s-au întâlnit cu misionarii la școală. Verii lor și prietenii lor de la Societatea Primară erau, de asemenea, acolo. Era timpul să se apuce de treabă!", "Jonah și-a pus o pereche mare de mănuși de grădină din cauciuc. „Uite, mamă. Mâinile mele sunt uriașe!”", "Mama a râs. „Poți folosi acele mâini uriașe pentru a ajuta la tunderea acestor tufișuri.”", "I-a dat lui Jonah niște clești care arătau ca o foarfecă uriașă. Apoi, ea l-a ajutat să taie ramurile moarte.", "„Este distractiv”, a spus Jonah.", "În timp ce Jonah tundea, Eliza a ajutat săpând în grădină. Jacob l-a ajutat pe tata să construiască o casă nouă pentru păsări. Ceilalți au smuls buruieni și au strâns bucăți de lemn. Le-au pus în saci mari de plastic albaștri. Chiar și fratele cel mai mic al lui Jonah, Ezra, a ajutat adunând pietre.", "Curând, grădina era curată. Jonah a numărat sacii pe care i-au umplut. „Sunt 13 saci!”, a spus el. „Am curățat atât de mult gunoi.”", "Sora Christensen a zâmbit. „Acum avem nevoie de mușchii mari ai fiecăruia pentru a ne ajuta să-i ducem la mașină.”", "Jonah, Jacob și Eliza au luat fiecare un sac. Jonah s-a simțit fericit când l-a ridicat pe ultimul în mașină. A fost distractiv să-i ajute pe misionari. Dorea să fie și el misionar într-o bună zi. Până atunci, erau multe moduri în care putea sluji. Abia aștepta să se gândească la următorul lui proiect!", "Ce poți face pentru a ajuta în cartierul tău?", "Ilustrație de Samara Hardy"]}, {"name": "Activități pentru Vino și urmează-Mă", "verses": ["Ilustrații de Katy Dockrill", "Pentru Faptele apostolilor 1-5", "Povestire: după ce Isus a murit, Petru a fost chemat să fie conducătorul Bisericii Domnului. Puteți citi această povestire la pagina 46 sau în Faptele apostolilor 2-3.", "Cântec: „Apărăm dreptatea” (Cântece pentru copii, p. 81).", "Activitate: alegeți o persoană care să fie conducătorul. Rugați conducătorul să facă o mișcare (cum ar fi să sară într-un picior sau să se rotească). Ceilalți fac același lucru. Când conducătorul schimbă mișcarea, ceilalți copiază noua mișcare. Fiți, pe rând, în poziția conducătorului până când fiecare persoană a avut ocazia să facă acest lucru.", "Pentru Faptele apostolilor 6-9", "Povestire: un bărbat pe nume Saul a încercat să distrugă Biserica lui Isus Hristos. Apoi, s-a pocăit și și-a schimbat viața. El a devenit misionar și i-a învățat pe oameni despre Isus Hristos. El a devenit cunoscut sub numele de Pavel. (Vedeți Faptele apostolilor 9:1-20.)", "Cântec: „Tatăl meu trăiește” (Cântece pentru copii, p. 8).", "Activitate: murdărește-te cu pământ pe mâini. Cum te simți când ai mâinile murdare? Apoi, spală-te pe mâini cu săpun și apă. Faptul de a ne spăla pe mâini este asemănător pocăinței. Datorită lui Isus, ne putem pocăi și putem fi curați din nou după ce păcătuim.", "Pentru Faptele apostolilor 10-15", "Povestire: Barnaba și Pavel erau misionari (vedeți Faptele apostolilor 13:2-4). Ei au propovăduit oamenilor despre Salvator. Și misionarii din zilele noastre propovăduiesc oamenilor despre El.", "Cântec: „Să-mi spui povești despre Isus” (Cântece pentru copii, p. 36).", "Activitate: alegeți o provocare de la paginile 38-39 pe care să o faceți împreună, cum ar fi să slujiți unui vecin. Cum puteți să fiți misionari acum?", "Pentru Faptele apostolilor 16-21", "Povestire: apostolul Pavel ne-a învățat că suntem cu toții copii ai lui Dumnezeu (vedeți Faptele apostolilor 17:28-29). Tatăl Ceresc îi iubește pe toți copiii Săi. El ne-a dat fiecăruia dintre noi daruri și talente diferite.", "Cântec: „Copil al Domnului” (Cântece pentru copii, p. 2-3).", "Activitate: fă un desen cu tine. În partea de sus, scrie „Sunt un copil al lui Dumnezeu”. În jurul desenului, scrie sau desenează lucruri pe care îți place să le faci. Cum îți poți folosi talentele pentru a-i ajuta pe alții?", "Deschideți la pagina 49, unde găsiți activități pentru Vino și urmează-Mă pentru copiii mai mici."]}, {"name": "Potrivește misionarii", "verses": ["Urmează liniile pentru a potrivi misionarii cu cei cărora le predau sau pe care îi slujesc.", "Ilustrații de Shawna J. C. Tenney."]}, {"name": "Membru al Bisericii lui Isus Hristos", "verses": ["Ilustrații de Brooke Smart", "Când sunteți botezați și confirmați, deveniți membri ai Bisericii lui Isus Hristos a Sfinților din Zilele din Urmă. Faptul de a fi membru al Bisericii este o mare binecuvântare! Promitem, de asemenea, că Îl vom urma pe Salvator, ne vom aminti întotdeauna de El și vom ține poruncile Sale.", "Confirmați: după ce sunteți botezați, primiți o binecuvântare specială a preoției pentru a deveni membri ai Bisericii lui Isus Hristos și a primi darul Duhului Sfânt.", "Să plătesc zeciuiala.", "Să invit pe alții să învețe despre Isus.", "Să fiu un exemplu bun și să-i ajut pe alții.", "Să-i ajut pe alții să se simtă bineveniți.", "Cum ajut la Biserică:"]}, {"name": "Turnul credinței", "verses": ["Această întâmplare a avut loc în Jamaica.", "Dashanel l-a ajutat pe fratele ei mai mare să scoată pâinea cu nucă din cuptor. Mirosea așa de bine!", "Apoi, a auzit o bătaie în ușă. „Misionarii sunt aici!”, a strigat sora ei.", "Dashanel a fugit la ușă. Îi plăcea mult când veneau misionarii. Întotdeauna avea un sentiment plăcut când îi vizitau. Uneori, aduceau jocuri pe care să le joace ea și fratele și sora ei.", "„Tyrell a făcut din nou pâine cu nucă!”, a spus Dashanel. Fratelui ei îi plăcea să facă mâncare pentru misionari.", "„Abia aștept să gust”, a spus vârstnicul Colas. El și vârstnicul Yusaki au intrat și s-au așezat pe podea. Dashanel, fratele și sora ei și mama ei stăteau în fața lor.", "„Ce vom face la lecția de astăzi?”, a întrebat Dashanel.", "Vârstnicul Yusaki a scos un teanc de pahare. „Vom construi un turn al credinței. Fiecare dintre aceste pahare reprezintă ceva ce putem face pentru a ne clădi credința în Isus Hristos.”", "Vârstnicul Yusaki a început să pună paharele unele peste altele formând un turn. Dashanel a văzut că paharele aveau scrise pe ele cuvinte precum „rugăciune”, „studiul scripturilor” și „Biserică”.", "„Toate acestea sunt lucruri pe care ne-ai cerut să le facem ca familie”, a spus ea.", "„Așa este”, a spus vârstnicul Colas. „Când faceți aceste lucruri, vă clădiți credința în Isus Hristos.”", "Dashanel și fratele și sora ei și-au construit, pe rând, propriile turnuri din pahare în timp ce ascultau lecția.", "După ce misionarii au plecat, Dashanel s-a gândit la ce i-au învățat. Dorea ca a ei credință în Hristos să fie mare și puternică, la fel ca turnul pe care l-a construit.", "Pe măsură ce lunile au trecut, Dashanel a învățat din ce în ce mai multe despre Evanghelie de la misionari. A început să meargă la biserică cu familia ei. Și-a imaginat turnul credinței ei crescând din ce în ce mai înalt.", "Într-o zi, după ce misionarii au plecat, Dashanel a vorbit cu mama ei. „Pot să fiu botezată?”, a întrebat ea.", "„Ești sigură că ești pregătită?”, a întrebat mama.", "„Da”, a spus Dashanel. „Vreau să-L urmez pe Isus.”", "„Bine”, a spus mama. „Dacă dorești, poți să fii botezată.”", "Fratele și sora lui Dashanel au ales, de asemenea, să fie botezați. Mama a spus că încă nu se simțea pregătită să fie botezată.", "În ziua botezului lor, Dashanel și fratele și sora ei erau îmbrăcați în haine albe. Fiecare dintre ei a așteptat cu răbdare să fie botezat.", "Când a venit rândul lui Dashanel, vârstnicul Yusaki a ajutat-o să intre în apă. Apoi, a spus cuvintele rugăciunii pentru botez și a scufundat-o în apă. Când Dashanel a revenit la suprafață, nu putea să se oprească din a zâmbi! Se simțea fericită și curată. Nu dorea să uite niciodată acest sentiment.", "Dashanel a continuat să facă lucruri pentru a-și clădi credința în Isus Hristos. Ea a citit din scripturi împreună cu familia ei. S-a rugat Tatălui Ceresc. A făcut lucruri bune pentru alții. Și și-a adus aminte cum s-a simțit când a fost botezată. Dorea ca și mama să aibă acel sentiment.", "„Mamă, de ce nu te botezi?”, a întrebat Dashanel într-o zi.", "Mama a fost tăcută un minut. „Ești un exemplu bun pentru mine. Acum trebuie să fiu și eu un exemplu pentru tine”, a spus ea. „Doresc să fiu și eu botezată.”", "În ziua botezului mamei, Dashanel a fost foarte fericită. Când mama a ieșit din apă, toată lumea zâmbea. Acum, toți membrii familiei lui Dashanel puteau să-și construiască turnurile credinței împreună.", "Ilustrații de Alyssa Tallent"]}, {"name": "Kofta pentru prânz", "verses": ["Această întâmplare a avut loc în S.U.A.", "Roy s-a așezat la masă și și-a deschis pachetul pentru prânz. Familia lui tocmai se mutase și aceasta era prima lui zi la noua școală. Mama lui făcuse mâncarea lui armeană preferată, kofta. Era entuziasmat să o mănânce!", "Roy a desfășurat hârtia cerată în care era înfășurată kofta. Era ca o chiftea lungă și subțire. Îi plăcea mirosul mirodeniilor coapte cu carne. Iar gaura din mijloc o făcea să semene cu un fluier. A dus-o la buze și a suflat. Apoi, a luat o mușcătură. Delicious!", "„Hei”, a spus un băiat de pe partea cealaltă a mesei. „Ce este acel lucru ciudat pe care îl mănânci?”", "Roy și-a simțit obrajii înroșindu-se. „Este prânzul meu!”", "„Ei bine, nu arată prea bine.” Băiatul a râs.", "Roy nu știa ce să spună. Nu știa că nimeni de aici nu mânca kofta. Nu voia ca ei să creadă că era ciudat! Așadar, și-a pus deoparte prânzul și a alergat afară în pauză.", "După școală, Roy a găsit-o pe mama despachetând cutii.", "„Nu mai vreau să duc kofta la școală”, a spus Roy.", "„De ce?”, a întrebat mama. „Este preferata ta.”", "Roy i-a spus ce s-a întâmplat la școală. „A fost atât de supărător!”", "„Îmi pare rău că s-a întâmplat acest lucru”, a spus mama. „Majoritatea oamenilor de aici nu au mâncat niciodată kofta. Ce-ar fi dacă le-am oferi celorlalți copii ocazia de a gusta?”", "„De ce?”, a întrebat Roy. „Nu o vor mânca.”", "„Ei bine, nu poți ști decât dacă întrebi! Știu că este greu să-ți faci prieteni noi. Dar noi, toți, suntem copii ai lui Dumnezeu. Uneori trebuie doar să ajungem să cunoaștem mai multe unii despre alții.”", "Roy s-a gândit. Nu voia să se râdă de el. Dar dorea să le dea copiilor la prânz o ocazie mai bună de a înțelege. Iar kofta era foarte gustoasă.", "El a dat din cap în sens afirmativ. „Bine. Să facem mai multă.”", "A doua zi, la prânz, Roy a respirat adânc. S-a așezat lângă băiatul care râsese de el.", "Roy și-a deschis pachetul pentru prânz. „Ar dori vreunul dintre voi să încerce mâncare armeană?”", "Ceilalți copii s-au adunat în jurul lui în timp ce Roy a desfăcut kofta.", "„Voi gusta”, a spus băiatul.", "„Și eu”, a adăugat o fată. Roy a împărțit kofta la toată lumea, ca fiecare să poată gusta. Apoi, au luat cu toții o mușcătură.", "„Este foarte bună!”, a spus băiatul. „Cum se numește?”", "„Kofta”, a spus Roy.", "„Super!” Băiatul a zâmbit. „Sunt John. Vrei să te joci în pauză?”", "Având gura plină, Roy nu a putut decât să aprobe dând din cap. Mama lui avea dreptate – și ei erau copii ai lui Dumnezeu! Și faptul de a împărți l-a ajutat, până la urmă, să-și facă prieteni.", "Fă-ți propria kofta pentru a împărți!", "Amestecați 0,5 kg carne tocată de miel sau de vită, o ceapă (tocată), 1/4 cană de grâu măcinat mare sau pesmet, 2 căței de usturoi (tocați mărunt) și 1 linguriță din fiecare de chimion, coriandru măcinat, boia, scorțișoară și sare. Rulați amestecul în bastonașe și treceți câte o frigăruie de metal prin fiecare. (Dacă folosiți bețișoare de lemn, țineți-le mai întâi în apă timp de 30 de minute.) Coaceți la 180°C timp de 20 de minute sau până când carnea este gătită bine.", "Ilustrație de Mark Robinson"]}, {"name": "Labirintul familiei", "verses": ["Găsește-ți drumul în jurul acestor fotografii de familie de la „Început” până la „Sfârșit”. Cine este pionier în familia ta?", "Ilustrații de Alessia Girasole"]}, {"name": "Idee strălucită", "verses": ["Pot împărtăși dragostea mea față de Isus.", "Ilustrație de Audrey Day"]}, {"name": "Să-L urmăm pe Isus în Nepal", "verses": ["Vârstă: 9 ani.", "Din: provincia Bagmati, Nepal", "Limbi: nepaleză, engleză", "Obiective și visuri: 1) să devină pilot; 2) să-L urmeze pe Isus Hristos; 3) să-și numească primul fiu „Sreejal”, care înseamnă puritate.", "Familie: Samyog, Aama (mama), Buba (tata) și două didis (surori mai mari).", "În Nepal, nu mulți oameni sunt creștini. Mulți oameni nu știu prea multe despre Isus Hristos. Lui Samyog îi place să le spună altora despre Isus.", "Odată, școala lui Samyog a sărbătorit Crăciunul pentru a ajuta elevii să învețe despre sărbătorile din întreaga lume. Samyog a împărtășit că este creștin. El a răspuns întrebărilor învățătorilor și colegilor săi despre Isus.", "„Vreau să-L urmez pe Isus Hristos toată viața mea”, a spus Samyog.", "Povestire despre Isus: când a murit pentru noi, deoarece ne iubește.", "Loc: sufrageria din casa lui.", "Cântec de la Societatea Primară: „Urmați profetul” (Cântece pentru copii, p. 58-59).", "Alimente: prăjitură și kukhura (pui).", "Culori: portocaliu și albastru.", "Materii de la școală: științe și matematică", "Și tu Îl poți urma pe Isus!", "Există multe moduri de a-L urma pe Isus. Tu cum Îl urmezi? Scrie-ne și spune-ne!", "Ilustrații de Aaron Cushley"]}, {"name": "Salut din Nepal", "verses": ["Ilustrații de Brenna Vaughan", "Nepal este o țară din sudul Asiei. Aproximativ 30 milioane de oameni trăiesc acolo.", "Nepal este singura țară al cărei steag nu este un dreptunghi! Are un soare și o lună pe el.", "În Nepal se află cel mai înalt munte din lume, care are o înălțime de 8.849 m. Peste 6.000 de oameni au urcat până în vârf.", "Majoritatea oamenilor din Nepal sunt hinduși. În această religie, vacile sunt animale sacre care sunt tratate cu respect.", "În fiecare zi, oamenii mănâncă o masă cu dal (linte) și bhat (orez). Deseori, ei mănâncă și alte alimente cu acestea, cum ar fi curry cu legume și legume murate.", "Întreaga Carte a lui Mormon a fost publicată în nepaleză pentru prima dată în anul 2017. Membrii Bisericii de acolo au fost atât de fericiți!", "Activitate", "Gatti (jocul cu cinci pietre)", "Așază-te pe pământ și împrăștie cinci pietre mici în fața ta. Ridică o piatră și arunc-o câțiva centimetri. În timp ce este în aer, folosește aceeași mână pentru a ridica o altă piatră. Apoi, prinde piatra pe care ai aruncat-o în aceeași mână. Continuă până când ai luat toate cele cinci pietre. Poți să te joci singur sau cu niște prieteni!", "Rețetă", "Dal (supă de linte)", "Turnați 1/8 pahar cu ulei într-o oală. Tocați 1 ceapă și 2 căței de usturoi și gătiți la foc mediu timp de câteva minute.", "Adăugați 1 linguriță praf din fiecare mirodenie: coriandru, boia, turmeric, scorțișoară și ghimbir. Amestecați câteva minute.", "Adăugați 2 pahare de linte (spălată) și 4 pahare de apă.", "Gătiți la foc mediu timp de 20 de minute sau până când lintea este moale. Dacă doriți, tăiați puțin coriandru pentru a-l adăuga la sfârșit.", "Asigurați-vă că primiți ajutorul unui adult!", "Sfat sănătos", "Activități în aer liber", "Faptul de a fi în natură este un mod minunat de a face exerciții fizice și de a inspira aer curat. Încearcă să faci o plimbare sau să mergi în drumeție cu familia ta ca activitate distractivă și sănătoasă!"]}, {"name": "Clubul celor care fac lucrurile mai bune", "verses": ["Această întâmplare a avut loc în S.U.A.", "Josie a stat cu verișoara ei, Ashlyn, sub un copac din fața casei ei.", "„Mi-aș dori să fie ceva distractiv pe care să-l putem face pentru a câștiga bani”, a spus Josie.", "„Poate că am putea câștiga bani făcând lucruri pentru oameni”, a spus Ashlyn.", "„Dacă am face un club?”, a sărit Josie entuziasmată. „Ca un club pentru ajutor cu animale de companie sau un club pentru plimbat câini.”", "„Putem face tot felul de lucruri”, a spus Ashlyn. „Oamenii au întotdeauna nevoie de ajutor. Și ne-ar plăti.”", "Ashlyn avea dreptate. În fiecare zi, Josie vedea oameni care aveau nevoie de ajutor.", "Dintr-o dată, Josie a avut o altă idee. Ea a simțit căldură în interiorul ei. Acest lucru i-a adus aminte de botezul ei de anul trecut. Ea promisese să-și amintească întotdeauna de Isus și să urmeze exemplul Său. Știa un mod prin care putea face acest lucru.", "„Dacă am avea un club care să-i ajute pe oameni pe gratis?”, a întrebat Josie. Sentimentul de căldură a devenit mai puternic.", "Ochii lui Ashlyn s-au mărit. „Ar fi foarte distractiv”, a spus ea. „Îi putem ajuta pe oamenii de la școală și de la Biserică – cam de peste tot.”", "„Îl putem numi Clubul celor care fac lucrurile mai bune!”, a spus Josie. „Să începem mâine la școală.”", "A doua zi, în pauză, Ashlyn și Josie au fugit la marginea terenului de joacă.", "„Vezi pe cineva pe care putem ajuta?” Ashlyn s-a ridicat pe vârfuri și s-a uitat spre toboganul curbat care avea culorile curcubeului.", "„Nu încă.” Josie a cercetat barele pentru cățărat și leagănele. Copiii alunecau și se legănau. Ei se jucau cu mingi și cu coarde pentru sărit. Nimeni nu părea să aibă nevoie de ajutor. Toți păreau să aibă un prieten. Apoi, a văzut o fată mai mică singură, cu o coardă pentru sărit.", "Josie a apucat-o de braț pe Ashlyn. „Uită-te acolo!”", "Josie și Ashlyn au găsit coarde pentru sărit și s-au dus la fată.", "„Bună. Eu sunt Josie.”", "„Și eu sunt Ashlyn. Cum te cheamă?”", "Fata părea surprinsă. „Sunt Leslie.”", "„Vrei să te joci cu noi?” Josie a ridicat o coardă pentru sărit.", "Leslie a zâmbit. „Da!”", "Ashlyn și Josie au învățat-o pe Leslie câteva moduri noi de a sări cu coarda. Când a sunat clopoțelul, și-au luat rămas-bun. Josie s-a simțit bine în inima ei. Știa că este Duhul Sfânt.", "După aceea, ori de câte ori Josie și Ashlyn o vedeau pe Leslie pe hol, ele o salutau.", "Josie și Ashlyn au căutat mai mulți oameni pe care să-i ajute. Uneori, spuneau lucruri frumoase oamenilor și încercau să-i înveselească. Alteori, invitau copii să se joace cu ele.", "Într-o zi, Josie a zâmbit unui băiat în afara școlii. „Îmi place tricoul tău cu dinozauri”, a spus ea.", "Băiatul a zâmbit și a privit în jos la tricoul lui. „Mulțumesc!”", "Când Josie s-a așezat, și-a dat seama că nici nu se gândise să facă acest lucru pentru club! Pur și simplu îl făcuse.", "Josie s-a gândit la toți prietenii pe care și-i făcuse de când ea și Ashlyn făcuseră clubul. Lui Josie îi plăcea foarte mult să-i ajute pe oameni. Acest lucru a făcut-o să dorească să facă mai multe lucruri frumoase pentru alții. Clubul celor care fac lucrurile mai bune a făcut-o pe ea mai bună. Și s-a simțit minunat.", "Ilustrații de Tania Rex"]}, {"name": "De ce ar trebui să fac munca de întocmire a istoriei familiei?", "verses": ["Ilustrații de Casey Nelson", "Poți învăța despre membrii familiei care au venit înaintea ta.", "Poți fi legat pentru totdeauna de familia ta.", "Cu ajutorul tehnicii, astăzi este mai ușor ca niciodată să facem munca de întocmire a istoriei familiei!", "Este o lucrare importantă pe care să o faci."]}, {"name": "Arborele meu genealogic", "verses": ["Completează arborele tău genealogic! Cere ajutor unui părinte pentru nume pe care nu le cunoști. Poți scrie, de asemenea, frații și surorile și prietenii tăi lângă arbore. Tatăl Ceresc ne dă mulți oameni care să ne iubească și să ne ajute.", "Eu", "mami", "tati", "bunica", "bunicul", "bunica", "bunicul", "Hai s-o întrebăm pe bunica despre numele părinților ei.", "Putem face un arbore genealogic uriaș!", "Ilustrație de K. Nicole Walkenhorst"]}, {"name": "Isus ne-a cerut să împărtășim Evanghelia", "verses": ["După ce a înviat, Isus i-a vizitat pe apostolii Săi. El le-a dat pește și pâine să mănânce.", "Isus l-a întrebat pe Petru: „Mă iubești?”.", "Petru a spus da. Apoi, Isus a spus: „Paște oițele mele”.", "Isus l-a mai întrebat pe Petru de două ori. „Mă iubești?”", "De ambele dăți, Petru a spus da. Și, de ambele dăți, Isus a spus: „Paște oile Mele”.", "Petru a aflat că Isus îi cerea să împărtășească Evanghelia. Isus este Păstorul nostru și noi suntem oile Sale.", "Ne putem arăta dragostea față de Isus ajutându-i pe alții să învețe despre El și să-L urmeze.", "Puteți să citiți această povestire în Ioan 21:15-17."]}, {"name": "Să-L urmăm pe Isus împreună", "verses": ["Iori I., 8 ani, Aichi, Japonia", "Hailey P., 6 ani, Arizona, S.U.A.", "Laura, Chiara și Davi R., 9, 8 și 6 ani, São Paulo, Brazilia", "„Să clădim Sionul”, Darius, David și Daniel U., 5, 2 și 8 ani, Kharkiv, Ucraina", "Jane T., 10 ani, Minnesota, S.U.A.", "„Moise desparte apele Mării Roșii”, Athziri P., 8 ani, Veracruz, Mexic", "„Sunt un copil al Domnului”, Tommy și Jamie G., 11 și 7 ani, Tennessee, S.U.A.", "Animalul meu preferat de pluș lipsea. L-am căutat și m-am rugat pentru ajutor. După o săptămână, fratele meu l-a găsit. Mi-am amintit de o lecție de la Societatea Primară despre modul în care răspunde Dumnezeu la rugăciuni. Poate dura o zi, o săptămână sau chiar 10 ani, dar El tot ne răspunde la rugăciuni.", "Hunter S., 9 ani, Colorado, S.U.A.", "Familia mea a fost în Utah, S.U.A. De Ziua Pionierilor, am mers la Parcul This Is the Place Heritage. Am văzut monumentele lui Jane Elizabeth Manning, Green Flake, Hark Wales și Oscar Smith. Ei au fost unii dintre primii pionieri care au intrat în Valea Salt Lake.", "August E., 8 ani, Washington, S.U.A.", "Familia mea și cu mine am fost la Templul Nauvoo, Illinois. M-am gândit la pionierii care au muncit din greu pentru a construi templul și la strămoșii mei care au fost forțați să părăsească Nauvoo și să traverseze râul Mississippi care era înghețat. Nu sunt suficient de mare pentru a intra în templu, dar mă simt aproape de strămoșii mei și de Duhul Sfânt ori de câte ori mă apropii de acesta.", "Rosalind Y., 8 ani, Iowa, S.U.A.", "Îmi place să fiu sora mai mare a lui Macy, care suferă de sindromul Down. Îmi place s-o împing pe leagăn în parc și s-o ajut să urce scările pentru a coborî pe tobogan!", "Ali R., 8 ani, Ontario, Canada", "Sper să fiu misionar într-o zi.", "Ebenezer S., 11 ani, Regiunea Greater Accra, Ghana", "Trimiteți lucrările voastre de artă și povestirile voastre!", "Mergeți la coperta din spate pentru a vedea cum."]}, {"name": "Cutia cu lucruri bune", "verses": ["Artă de K. Nicole Walkenhorst", "Decupează, îndoaie și lipește cutia.", "Ce poți pune în cutia ta cu lucruri bune?", "Am făcut o cutie cu lucruri bune. În fiecare zi iau bilețele de hârtie și scriu lucrurile bune pe care le-am făcut în acea zi. Mă face să mă simt bine și mă ajută să încerc să fiu mai bună!", "May H., 9 ani, Hawaii, S.U.A.", "Spune-ne despre un lucru bun pe care l-ai pus în cutia ta!"]}, {"name": "Curaj de la Duhul Sfânt", "verses": ["Ilustrație de Toby Newsome", "Când eram mic, doctorii le-au spus părinților mei că am mutism selectiv. Aceasta este o tulburare anxioasă care te face să-ți fie greu să vorbești cu alții. Puteam vorbi doar cu membrii apropiați ai familiei mele.", "Mă simțeam neliniștit tot timpul, mai ales dacă cineva îmi vorbea. Faptul de a mă ruga m-a făcut întotdeauna să mă simt mai bine și m-a liniștit. Am fost, de asemenea, la un terapeut de la școală pentru a primi ajutor. Dar simțeam că nu eram deloc mai bine. Aproape că doream să renunț, dar am continuat să am credință.", "Urma să împlinesc opt ani. Părinții mei m-au îndemnat să citesc Cartea lui Mormon și să mă rog pentru ajutorul de a hotărî dacă să fiu botezat. În fiecare seară, m-am rugat pentru a întreba dacă ar trebui să fiu botezat. Întotdeauna am primit același răspuns – un sentiment cald, calm în inima mea. Știam că Duhul Sfânt îmi spunea că botezul era alegerea corectă.", "Când mi s-a dat darul Duhului Sfânt după botezul meu, am auzit cuvinte de speranță, dragoste și încurajare. Știam că Duhul Sfânt avea să mă aline și să-mi dea curaj.", "Am hotărât să încerc să vorbesc cu cel mai bun prieten al meu, Charlie. Am încercat toată săptămâna, dar a fost atât de greu. Dar, într-o zi, Charlie și cu mine eram singuri în grădina școlii. Am spus o rugăciune în gând. Tată Ceresc, te rog să mă ajuți să spun măcar un cuvânt.", "Apoi, am deschis gura și am spus: „Hei, Charlie!”. El a fost foarte surprins. Am fost atât de fericit!", "După acea zi, a fost mai ușor să realizez mai multe obiective. În scurt timp, vorbeam cu aproape toată lumea! Sunt recunoscător că Duhul Sfânt mi-a dat curajul să vorbesc cu Charlie."]}, {"name": "Povestiri despre botez", "verses": ["Această întâmplare a avut loc în S.U.A.", "Mary se învârtea și admira rochia ei albă în oglindă. Era aceeași rochie pe care mama ei o purtase la botezul ei. Străbunica Marluce o modificase pentru a i se potrivi lui Mary. Acum, Mary putea s-o poarte la botezul ei!", "„Ești frumoasă!” Mama a luat-o pe Mary de mână și a învârtit-o din nou.", "Mary a chicotit. „Pot s-o port toată ziua?”", "„S-o păstrăm ca s-o porți la botezul tău, astfel încât să rămână frumoasă și curată, bine?”, a spus mama.", "„Bine.” Mary avea să fie botezată când împlinea opt ani și se pregătise de ceva timp. Ea participase la Societatea Primară, citea din scripturi și chiar fusese la botezurile prietenilor ei. Dar ziua ei de naștere tot părea atât de departe!", "Mary s-a culcușit cu mama pe canapea. „Mami, ce vârstă aveai când ai fost botezată?”", "„Aveam 16 ani.”", "„Uau! De ce ai așteptat atât de mult?”", "Mama a îmbrățișat-o strâns pe Mary. „Pentru că nu am știut despre Biserica restaurată a lui Isus Hristos până atunci. Dar am început să merg la activități ale Bisericii cu niște prieteni. Și, cu cât învățam mai mult, cu atât îmi doream mai mult să fiu botezată!”", "„De ce?”, a întrebat Mary.", "„Pentru că îmi doream să am o familie eternă.” Mama a arătat către ilustrația cu templul agățată deasupra lor. „Am învățat că, într-o zi, voi putea fi pecetluită în templu pentru totdeauna cu familia mea. Visul meu era să am o familie eternă. Iar botezul a fost primul pas! Acum, visul meu devine realitate.”", "Mary a zâmbit. „Îi ai pe tata, Mallory și bebelușul Maeva! Și pe mine, desigur.”", "„Da, desigur. Și pe bunica Angela.”", "„A fost bunica botezată cu tine?”", "„A așteptat câțiva ani. Dar, ori de câte ori călătoream aproape de temple, ne plăcea să ne oprim și să ne uităm la ele.”", "Mary s-a gândit la mama și bunica uitându-se împreună la temple. „Și cum a fost cu tata? Ce vârstă avea el când a fost botezat?”", "„El avea 11 ani.”", "„Și locuia în Brazilia atunci?”", "„Așa este”, a spus mama. „Există oameni în întreaga lume care învață despre Isus și botez. Mulți dintre ei sunt pionieri.”", "„Pionieri?”", "„Un pionier este cineva care este primul care face ceva”, a explicat mama.", "Mary s-a gândit la acest lucru. „Cum ai fost tu prima persoană din familia ta care a fost botezată?”", "Mama a dat din cap și a zâmbit.", "Chiar atunci, tata a intrat în cameră și s-a așezat pe canapea.", "„Tată, ai fost pionier pentru familia ta?”", "„Oarecum. După ce am fost botezat, am aflat că bunica Rosimere era deja membră a Bisericii noastre! Dar nu mai mersese de ani de zile.”", "„Serios? Ce s-a întâmplat?”", "„Am început să merg la biserică. Apoi, frații mei au început să meargă, apoi și bunica Rosimere. Chiar și străbunica Marluce s-a alăturat!”", "Mary și-a imaginat cum tata mergea singur la biserică și, apoi, aducea cu el mai mulți membri ai familiei sale.", "„Uau”, a spus Mary. „Îmi place să aud povestirile voastre. Ele mă fac să fiu și mai entuziasmată să fiu botezată.”", "„Îți mulțumim că ne-ai adresat toate aceste întrebări, Mary”, a spus tata. „Acum putem să-ți adresăm noi una?”", "Mary a dat din cap. Ce aveau ei să întrebe?", "„De ce dorești să fii botezată?”", "Mary s-a gândit la ce a învățat din scripturi și la cum s-a simțit la Biserică. „Pentru că vreau să-L urmez pe Isus și să fiu cu familia mea pentru totdeauna.”", "Mama și tata au zâmbit amândoi iar Mary i-a îmbrățișat pe părinții ei. „Abia aștept!”", "Ilustrații de Tammie Lyon"]}, {"name": "A început pe un teren de baseball", "verses": ["Ilustrații de Brian Michael Weaver", "Când aveam 13 ani, am jucat într-o echipă de baseball cu niște prieteni. Nu eram membru al Bisericii lui Isus Hristos a Sfinților din Zilele din Urmă, dar doi dintre coechipierii mei erau. Ei erau gemeni. Numele lor erau Rob și Lane.", "Într-o zi, la antrenament, m-au invitat să vin la seara în cămin cu familia lor. Nu știam ce era seara în cămin, așa că am întrebat despre ea. Ei mi-au spus că vom învăța despre lucruri de la Biserică și vom cânta cântece. Nu eram prea entuziasmat în legătură cu acest lucru. Dar ei au promis că va fi desert, așa că am hotărât să merg.", "Familia mea s-a dus acasă la ei pentru seara în cămin. Am simțit ceva cu adevărat diferit. Nu știam ce era, dar mi se părea familiar. Era bine. Și mama mea s-a simțit la fel.", "Nu știam atunci că mama mea era membră a Bisericii. Fusese botezată când era tânără fată. Dar ea nu mergea aproape niciodată la biserică.", "După acea seară, mama a început să meargă din nou la biserică. Am mers cu ea pentru a afla mai multe. Câteva luni mai târziu, am fost botezat de tatăl lui Rob și Lane.", "Sunt atât de recunoscător că lui Rob și Lane le-a păsat suficient de mult de mine pentru a împărtăși Evanghelia. Astăzi, sunt binecuvântat să am o familie eternă. Și totul a început pe un teren de baseball!", "Asemenea lui Rob și Lane, voi aveți un impact puternic asupra altora. Puteți aduce o schimbare în familia voastră. Puteți împărtăși prietenilor voștri Evanghelia."]}, {"name": "Găsește-le!", "verses": ["Prietenii vârstnicului Bragg l-au invitat să vină la seara în cămin. Poți găsi toate cele 10 mingi de baseball ascunse?", "Ilustrații de Brian Michael Weaver"]}, {"name": "Margo și Paolo", "verses": ["Ilustrații de Katie McDee", "Cum a fost lecția de jiu jitsu?", "Rea! Vreau să renunț.", "Îți amintești cum ți-am spus că am participat la cursuri de jiu jitsu când eram de vârsta ta?", "Da.", "Ei bine, nu mă prea pricepeam! Aproape că am abandonat. Dar am continuat să încerc.", "Și, apoi, ai câștigat o sută de trofee?", "Nu!", "Dar am muncit din greu. Și am devenit mai puternic. Știam că Dumnezeu dorea ca eu să învăț și să progresez.", "Bine… cred că pot încerca încă o săptămână.", "Acesta pare un început bun."]}, {"name": "Pentru copiii mai mari", "verses": ["După învierea Sa, cât timp a stat Isus cu ucenicii Săi?", "Un an", "Trei zile", "O săptămână", "40 de zile", "Răspuns: D", "(Vedeți Faptele apostolilor 1:3.)", "„Este mai ferice să dai decât să primești.”", "(Faptele apostolilor 20:35)", "Benjamin vorbește despre istoria familiei", "36", "Provocare de a face muncă misionară", "38", "Tatăl uimitor al Magnoliei", "40", "La ce te gândești?", "42"]}, {"name": "Benjamin vorbește despre istoria familiei", "verses": ["Am început să fac istoria familiei cu tatăl meu. Am făcut acest lucru împreună în fiecare duminică. Tatăl meu m-a ajutat să învăț cum să folosesc FamilySearch. A trebuit să exersez și să exersez. Acum fac istoria familiei cu tatăl meu sau cu verișoara mea Jasmina.", "Îmi place să găsesc persoane noi pe care să le adaug în arborele meu genealogic. Mai întâi, găsesc înregistrări vechi. Apoi, caut nume ale strămoșilor mei. Găsesc datele lor de naștere și locul în care s-au născut. Găsesc și alte locuri în care au locuit.", "Am aflat că am strămoși din Italia și Germania. Unul dintre strămoșii mei din Italia are același nume ca fratele meu! Numele fratelui meu este „Santiago”, care este „Giacomo” în limba italiană. Am aflat, de asemenea, că numele nostru de familie era scris diferit.", "O ajut pe bunica mea să folosească FamilySearch. Am învățat-o cum să adauge amintiri. Am ajutat-o, de asemenea, să adauge persoane lipsă în arborele ei genealogic. Unele dintre rudele ei aveau atât de multe nume! A durat mult timp pentru a le adăuga pe toate. Dar am fost foarte fericit că am putut s-o ajut să învețe să folosească FamilySearch, la fel cum tatăl meu m-a ajutat pe mine.", "Doresc să fac prezentări video pentru prietenii mei și membrii familiei mele pentru a-i ajuta să învețe cum să folosească FamilySearch. Când am început, a trebuit să învăț multe. Vreau să-i învăț pe alții ca să poată face același lucru.", "Ilustrații de Laura Zarrin"]}, {"name": "Provocare de a face muncă misionară", "verses": ["Ilustrații de Sammie Francis", "Află ce fac misionarii! Apoi, urmează calea și acceptă provocarea.", "Fă cunoștință cu cineva din clasa ta sau cartierul tău pe care nu-l cunoști.", "Învață să spui câteva cuvinte într-o limbă nouă. Poți învăța să spui: „Isus mă iubește” sau „Sunt un copil al lui Dumnezeu”.", "Gândește-te la un talent pe care îl ai. Apoi, folosește acel talent pentru a sluji cuiva!", "Gândește-te la două sau trei persoane pe care le cunoști și roagă-te pentru ele. Roagă-L pe Tatăl Ceresc să-i binecuvânteze.", "Spune unui prieten sau unui membru al familiei ceva ce ai învățat despre Isus la Societatea Primară."]}, {"name": "Tatăl uimitor al Magnoliei", "verses": ["Această întâmplare a avut loc în S.U.A.", "„Magnolia! Lily!” A strigat tata. „Timp pentru scripturi și rugăciune!”", "Magnolia s-a așezat pe podea, lângă câinele lor, Raindrop. Lily și-a făcut culcuși pe pătura ei preferată.", "Timpul petrecut citind scripturile în familie era distractiv. Uneori, ei interpretau împreună povestirile din scripturi. O ajuta pe Magnolia să-și imagineze povestirile. În plus, Raindrop ajuta întotdeauna când erau animale în povestiri!", "Tata și-a deschis scripturile și a citit un verset. Apoi, i-a dat Biblia mare și grea Magnoliei. Ei au citit pe rând.", "„Fiți buni unii cu alții”, a citit Magnolia.*", "S-a încruntat. Oamenii nu erau întotdeauna buni cu ea la biserică.", "„Mamă, tată, pot să vorbesc cu voi despre ceva?”, a întrebat ea.", "„Desigur”, a spus mama. „Ce este?”", "„Ieri, la Societatea Primară, câțiva copii mi-au spus că nu suntem o familie bună, deoarece tata nu este membru al Bisericii noastre.”", "Tatăl Magnoliei făcea parte dintr-o altă biserică. El mergea duminica la adunarea de împărtășanie cu familia lor. El a rostit cuvântări despre Duhul Sfânt la botezul lui Lily și cel al Magnoliei. Toată lumea a spus că a fost grozav. El era un tată minunat.", "„Ceea ce au spus m-a făcut să plâng.” Magnolia a suspinat. „De ce trebuie ca oamenii să fie atât de răi?”", "Mama și tata au privit unul la altul.", "„Mă bucur că ne-ai spus ce s-a întâmplat”, a spus tata. „Mama și cu mine ne iubim foarte mult. Și familia noastră este foarte importantă pentru noi.”", "Mama a dat din cap în sens afirmativ. „Și familia noastră este importantă și pentru Tatăl Ceresc. El Își iubește toți copiii.”", "Raindrop s-a cuibărit lângă Magnolia. Ea i-a scărpinat urechile.", "„Tatăl Ceresc ne cunoaște și știe că ne iubim unii pe alții”, a spus tata. „Nicio familie nu este perfectă, dar putem continua să facem tot ce putem.”", "„Dar doare, totuși, când oamenii spun lucruri rele despre familia noastră”, a spus Magnolia. „Isus ne-a învățat să fim buni cu toată lumea. Dacă spunem lucruri răutăcioase nu pare că-L urmăm pe Isus.”", "„Ai dreptate”, a spus tata. „Poate că, atunci când simțiți că doriți să spuneți ceva răutăcios, vă puteți aminti cum v-ați simțit când alții nu au fost buni cu voi. Apoi, puteți spune ceva bun în schimb.”", "Magnolia a respirat adânc. „Bine.” Era bucuroasă că putea vorbi cu mama și tata.", "„E timpul pentru o îmbrățișare de familie!” Tata le-a cuprins pe Lily și Magnolia într-o îmbrățișare mare și le-a ținut strâns. Mama și-a înfășurat brațele în jurul tuturor celor trei. Raindrop alerga în jurul lor.", "„Nu pot respira!”, a glumit Lily. Magnolia a râs.", "„Acum, adu-mi aminte – al cui este rândul să citească?”, a întrebat tata. Le-a dat drumul fetelor și și-a luat scripturile.", "„E rândul meu!”, a spus Lily. „Și este rândul tatei să spună rugăciunea.”", "Când au terminat de citit, toată lumea a îngenuncheat pentru a se ruga. Magnolia s-a simțit liniștită în timp ce îl asculta pe tata spunând rugăciunea. Știa că Tatăl Ceresc îi iubea familia.", "Ilustrații de Constanza Basaluzzo"]}, {"name": "La ce te gândești?", "verses": ["Dragă Cugetător,", "Ești un copil al unor Părinți Cerești. Chiar înainte de a veni pe acest pământ, ai făcut parte din familia Lor. Și acest lucru nu se va schimba niciodată! Așadar, indiferent de situație, vei face mereu parte dintr-o familie eternă!", "Tatăl Ceresc vă iubește foarte mult pe tine și pe părinții tăi. El dorește ca toți să vă întoarceți la El. El va continua să vă binecuvânteze și să vă îndrume pe tine și pe membrii familiei tale. Roagă-te Lui cu privire la îngrijorările tale și El te va alina.", "Cu drag,", "Prietenul", "Familia ta înseamnă mai mult decât tine și părinții tăi. Familia ta sunt bunicii, verișorii și toți cei care au venit înainte. Într-o zi, familia ta îi poate include pe soțul/soția ta și pe copiii tăi. Aceasta este o familie mare!"]}, {"name": "Pentru prietenii mici", "verses": ["Știu că Dumnezeu ne răspunde la rugăciuni.", "Thales P., 5 ani, Rio Grande do Sul, Brazilia", "O fată plângea în prima zi de școală pentru că îi era dor de mama ei. Am ținut-o de mână și ea s-a oprit din plâns.", "Brynlee W., 5 ani, Colorado, S.U.A.", "Ce cuprinde:"]}, {"name": "Pot să-L urmez pe Isus fiind bun cu animalele", "verses": ["Ilustrații de Bob Monahan", "Tatăl Ceresc I-a cerut lui Isus să creeze toate animalele de pe pământ.", "Îl pot urma pe Isus având grijă de creațiile Sale.", "Pot să ajut la păstrarea curățeniei în căminele lor.", "Și eu pot fi bun cu animalele!", "Mișcă degetul prin labirint pentru a duce câinele la plimbare prin parc."]}, {"name": "Profetul Petru", "verses": ["Ilustrații de Apryl Stott", "După ce Isus Hristos a înviat și S-a dus în cer, Petru a devenit profetul.", "Petru i-a învățat pe oameni despre botez și Duhul Sfânt. Mii de oameni au ales să fie botezați!", "Într-o zi, Petru a văzut un bărbat lângă templu. Bărbatul nu putea merge. Petru a spus: „În numele lui Isus Hristos… scoală-te și umblă!”.", "Omul a fost vindecat datorită credinței sale! Petru i-a învățat pe oamenii de la templu despre Isus Hristos.", "Poți să citești această povestire în Faptele apostolilor 2-3."]}, {"name": "Eu pot să le spun altora despre Isus", "verses": ["Ilustrație de Apryl Stott"]}, {"name": "Activități pentru Vino și urmează-Mă pentru cei mici", "verses": ["Ajutați-i pe cei mici să spună: „Îl pot urma pe profet”. Arătați-le o ilustrație cu președintele Nelson și cântați refrenul imnului „Urmați profetul” (Cântece pentru copii, p. 58-59). Vorbiți despre un moment în care l-ați urmat pe profet.", "Adunați-i pe cei mici și stingeți luminile într-o încăpere. Folosiți o lanternă pentru a-i îndruma prin încăpere. Explicați că Duhul Sfânt este ca o lanternă, deoarece El ne poate îndruma și ne poate arăta calea.", "Împreună cu cei mici ai dumneavoastră, priviți ilustrații cu copii de diferite culori ale pielii, caracteristici și abilități fizice diferite. Explicați-le că Tatăl nostru Ceresc Își iubește toți copiii. Ajutați-i pe cei mici să facă o inimă cu mâinile lor și să o țină lângă ilustrații.", "Ajutați-i pe cei mici să facă ecusoane de misionar cu numele lor și numele întreg al Bisericii. Explicați-le că misionarii îi învață pe oameni despre Isus. Lipiți ecusoanele și ajutați-i pe cei mici să spună de ce Îl iubesc pe Isus."]}, {"name": "Dragi părinți", "verses": ["Istoria familiei nu trebuie să fie grea. Puteți începe prin a le spune copiilor dumneavoastră o povestire despre viața dumneavoastră! Puteți, de asemenea, să vă ajutați copiii să completeze arborele genealogic de la pagina 23. Spuneți-le un lucru despre fiecare persoană din arbore.", "Cu drag,", "Prietenul", "Sfat privind citirea", "În timp ce citiți împreună, rugați-vă copiii să arate spre cele mai lungi cuvinte. Pot ei găsi cuvintele cele mai scurte?", "Vă rugăm să trimiteți materialele pe care le propuneți la:", "Friend Magazine", "50 E. North Temple St., Rm. 2393", "Salt Lake City, UT, USA 84150-0024", "Sau pe e-mail, la: friend@ChurchofJesusChrist.org", "Trebuie să fie incluse următoarele informații și permisiunea:", "Prenumele și numele", "Vârsta", "Băiat/Fată", "Județ, Țară", "Sunt de acord ca Biserica lui Isus Hristos a Sfinților din Zilele din Urmă să folosească materialele și fotografia trimise de copilul meu atât pe site-urile Bisericii și pe platformele rețelelor de socializare, cât și în rapoarte, materiale tipărite, prezentări video, publicații și materiale pentru instruire ale Bisericii.", "Semnătura părintelui sau a tutorelui legal", "Data", "Adresa de e-mail a părintelui sau a tutorelui legal", "Permiteți revistei Prietenul să vă contacteze pentru un sondaj?", "DA", "NU"]}]}, "2023-08-se": {"name": "Botezul șI confirmarea", "chapters": [{"name": "Dragii noștri prieteni tineri", "verses": ["Sperăm că vă veți bucura de acest număr special al revistei Prietenul. Tot numărul este dedicat faptului de a fi botezat și confirmat.", "Dacă tocmai ce ați fost botezați, vă urăm bun-venit în calitate de membri noi ai Bisericii lui Isus Hristos a Sfinților din Zilele din Urmă!", "Când sunteți botezați, urmați exemplul Salvatorului nostru, Isus Hristos. Promiteți să vă aduceți aminte de Salvator și să țineți poruncile Sale. Aceste promisiuni se numesc legăminte. Când sunteți confirmați, primiți darul Duhului Sfânt. Duhul Sfânt vă poate alina, îndruma și inspira de-a lungul vieții.", "Dacă ați fost deja botezați, vă încurajăm să vă aduceți aminte legământul pe care l-ați făcut la botez și să încercați să-L urmați pe Isus în fiecare zi.", "Dacă nu ați fost încă botezați, sperăm că vă veți pregăti învățând mai multe despre acest pas important.", "Suntem atât de mândri de fiecare dintre voi. Știm că Tatăl Ceresc veghează asupra voastră. El vă iubește foarte mult și la fel și noi.", "Prima Președinție"]}, {"name": "Să-L urmăm pe Isus Hristos fiind botezați", "verses": ["Puteți fi botezați ca Isus!"]}, {"name": "Isus ne-a arătat calea", "verses": ["Ilustrații de Dan Burr.", "Isus Hristos este Fiul Tatălui Ceresc. El a venit pe pământ pentru a ne arăta cum ne putem întoarce la Tatăl Ceresc într-o zi. Isus a fost botezat. El ne-a învățat că și noi trebuie să fim botezați.", "Isus ne-a arătat cum să trăim. El i-a iubit și i-a ajutat pe toți. El dorește ca noi să-L urmăm.", "Isus a simțit toată durerea noastră și a suferit pentru păcatele noastre. Apoi, a murit pentru noi. Aceasta se numește ispășirea lui Isus Hristos. El a înviat. Aceasta înseamnă că El trăiește astăzi! Datorită lui Isus Hristos, și noi vom trăi din nou după ce vom muri.", "Isus a făcut toate aceste lucruri pentru noi, deoarece ne iubește. Datorită Lui, într-o zi, vom putea trăi în cer alături de familiile noastre.", "Îl putem urma pe Isus fiind botezați. Putem, de asemenea, să-L urmăm în fiecare zi când îi iubim și îi ajutăm pe alții și ținem poruncile Sale.", "Vedeți Matei 3:13-17 și 3 Nefi 27:13-16."]}, {"name": "Ziua cea mare a Giorgiei", "verses": ["Această întâmplare a avut loc în Australia.", "Giorgia a fugit în camera ei, Matilda urmând-o îndeaproape. Era întotdeauna o zi distractivă când prietena ei venea să se joace.", "„Putem să ne jucăm cu robotul tău?”, a întrebat Matilda.", "„Da!”, a spus Giorgia. Acesta era unul dintre lucrurile ei preferate.", "În timp ce Giorgia a scos robotul, Matilda s-a uitat la pozele de pe peretele Giorgiei. Ea a arătat către poza din mijloc.", "„Ce reprezintă aceasta?”, a întrebat ea.", "„Acela este Isus Hristos fiind botezat”, a spus Giorgia. „Și voi fi botezată în curând. Așa cum a fost botezat El!”", "„De ce te botezi?”, a întrebat Matilda.", "„Pentru că vreau să-L urmez pe Isus”, a spus Giorgia. „Când voi fi botezată, voi promite să fac aceasta!”", "Apoi, Giorgiei i-a venit o idee. „Ai vrea să vii la botezul meu?”", "„O voi întreba pe mama dacă pot”, a spus Matilda.", "Ziua botezului Giorgiei se apropia din ce în ce mai mult. Ea citea din cartea ei cu povestiri din scripturi și mergea la Societatea Primară în fiecare săptămână. După ce își spunea rugăciunile înainte de culcare, ea se uita la ilustrația cu Isus. Îi plăcea să-și imagineze cum ar fi să fie botezată.", "În duminica de dinaintea botezului ei, Giorgia a avut interviul ei pentru botez. Ea și părinții ei au vorbit cu episcopul în biroul lui. El i-a adresat câteva întrebări pentru a se asigura că era pregătită să fie botezată.", "„Crezi că Isus Hristos este Fiul lui Dumnezeu?”, a întrebat el.", "Ea credea! „Da”, a spus ea.", "Episcopul i-a zâmbit. „Botezul este o alegere foarte importantă. Dorești să fii botezată?”", "Giorgia s-a gândit la cât de mult Îl iubea pe Isus și dorea să-L urmeze. „Da”, a spus ea.", "În cele din urmă, a venit ziua cea mare a Giorgiei. Când a pășit în apă, și-a văzut prietenii și membrii familiei privind. Matilda era și ea acolo!", "Când tatăl ei a spus rugăciunea pentru botez, cuvintele au făcut-o pe Giorgia să simtă pace și fericire în interior. Apoi, cu grijă, a scufundat-o cu totul sub apă și a ridicat-o înapoi. Când a revenit de sub apă, s-a simțit fericită și curată.", "Tata a îmbrățișat-o strâns. Mama o aștepta în partea de sus a treptelor, cu un prosop și un zâmbet.", "Georgia a simțit căldură în interiorul ei. Era o zi specială. Ea alesese să-L urmeze pe Isus. Și dorea să continue să-L urmeze în fiecare zi!", "Rugăciune pentru botez", "Isus Hristos le dă oamenilor de pe pământ putere și autoritate de a boteza și binecuvânta în numele Său. Această putere este numită preoție. Persoana care vă botează spune această rugăciune specială:", "„Fiind împuternicit de Isus Hristos, eu te botez în numele Tatălui și al Fiului și al Duhului Sfânt. Amin”.", "Ilustrații de Shana Keegan."]}, {"name": "Pași către bazin", "verses": ["Ilustrații de Adam Koford.", "Găsiți-vă drumul prin labirint către bazinul pentru botez. Parcurgeți fiecare ilustrație pentru a vedea ce puteți face pentru a vă pregăti."]}, {"name": "Veniți la botezul meu!", "verses": ["Lucrare de artă de Anna Oldroyd.", "Faceți cartonașe colorate pentru a invita oameni la botezul vostru! Pe cine doriți să invitați? Pentru idei, vă puteți ruga și puteți asculta îndemnul Duhului Sfânt.", "Veți avea nevoie de:", "hârtie, carioci și acuarele.", "Îndoiți fiecare hârtie în două. Pe partea din față sau în interiorul cartonașului, scrieți un mesaj prin care să invitați oameni la botezul vostru.", "Adăugați data, ora și adresa pentru botezul vostru.", "Înmuiați-vă degetul în acuarele pentru a decora! Vedeți ideile de pe această pagină.", "Dați cartonașele prietenilor și membrilor familiei voastre!", "Doream să împărtășesc vestea despre botezul meu oamenilor pe care îi iubesc. Așadar, cu ajutorul mamei mele, sora mea și cu mine ne-am invitat prietenii și colegii de clasă la botezul meu. În ziua botezului meu, totul a mers bine. Erau mulți oameni acolo. Sunt foarte fericită că am fost botezată!", "Eve O., 8 ani, Fort-de-France, Martinique"]}, {"name": "Legământul meu făcut la botez", "verses": ["Un legământ este o promisiune pe care o facem Tatălui Ceresc. Citiți despre trei lucruri pe care promitem să le facem când suntem botezați. Apoi, scrieți ce puteți face pentru a ține legământul pe care l-ați făcut la botez!", "„Să-și amintească totdeauna de El” (Moroni 4:3).", "Când Elena a văzut că alții erau răi cu cineva, s-a gândit ce ar face Isus.", "Cum îmi pot aminti de Isus: __________", "„[Țineți] poruncile” Sale (Moroni 4:3).", "James a ales să nu vizioneze o prezentare video cu imagini și cuvinte urâte.", "O poruncă pe care o pot ține: __________", "„Să [luați] asupra [voastră] numele [lui Isus Hristos]” (Moroni 4:3).", "Nana le-a spus prietenilor ei că face parte din Biserica lui Isus Hristos a Sfinților din Zilele din Urmă.", "Ce înseamnă pentru mine să iau asupra mea numele Său: __________", "Iată câteva moduri prin care vă puteți ține legământul făcut la botez.", "„Purtați greutățile unul altuia, pentru ca ele să fie ușoare” (Mosia 18:8).", "Akio l-a ajutat pe fratele lui mai mic cu temele la matematică.", "Pe cine pot ajuta: __________", "„[Pocăiți-vă] și [fiți] născuți din nou” (Alma 5:49).", "După ce Isa i-a spus ceva nepoliticos surorii ei, ea s-a rugat Tatălui Ceresc. Apoi, a rugat-o pe sora ei să o ierte.", "Cum mă pot pocăi: __________", "„[Mângâiați-i] pe aceia care au nevoie să fie mângâiați” (Mosia 18:9).", "Lucas l-a vizitat pe prietenul lui al cărui bunic murise.", "Cum pot alina pe cineva: _________", "Confirmarea voastră", "După botezul vostru, un deținător al preoției își va pune mâinile pe capul vostru.", "El vă va confirma membru al Bisericii lui Isus Hristos a Sfinților din Zilele din Urmă și vă va binecuvânta să primiți darul Duhului Sfânt (vedeți Doctrină și legăminte 33:15).", "Ce vă promite Tatăl Ceresc", "Când suntem botezați și confirmați, Tatăl Ceresc ne promite că vom avea totdeauna Spiritul Său cu noi. Duhul Sfânt ne ajută să simțim dragostea, alinarea și pacea lui Dumnezeu. El ne ajută, de asemenea, să ne simțim iertați când ne pocăim.", "Puteți învăța mai multe despre legământul pe care l-ați făcut la botez ascultând rugăciunile de împărtășanie în fiecare săptămână (vedeți Doctrină și legăminte 20:77, 79).", "Ilustrații de Kelly Smith."]}, {"name": "Cum am fost botezat", "verses": ["Bună! Sunt Aranoarii. Trăiesc în Tahiti. Am 11 ani și sunt mândru să spun că sunt membru al Bisericii lui Isus Hristos a Sfinților din Zilele din Urmă.", "Câțiva prieteni i-au invitat pe membrii familiei mele la o activitate a Bisericii. Am fost, de asemenea, invitați la botezul unui copil. Am întrebat-o pe mama dacă mă puteam întâlni cu misionarii deoarece îmi doream foarte mult să învăț mai multe despre Isus Hristos.", "Misionarii au fost foarte amabili! Am fost întotdeauna entuziasmat să am lecții cu ei despre Isus Hristos și Evanghelia Sa. Mi-au plăcut povestirile pe care mi le spuneau și jocurile pe care le jucam pentru a mă ajuta să învăț.", "Tatăl meu ne-a botezat pe mama mea și pe mine când am împlinit 11 ani. Am fost foarte fericit! Am invitat mulți oameni pe care îi iubim. Colegii mei și învățătoarea mea au venit să mă sprijine.", "Când am ieșit din apă, eram plin de bucurie. Am avut un zâmbet până la urechi! Am fost atât de fericit să pot urma exemplul lui Isus Hristos.", "La început, am fost atât de emoționat că eram pe cale să plâng. Dar, apoi, am mers la o activitate a Societății Primare. Am ajuns să-i cunosc pe toți și mi-am făcut niște prieteni.", "Dacă sunteți noi, sfatul meu este să mergeți la clasa voastră a Societății Primare, chiar dacă sunteți speriați la început. Ne plac oamenii noi!", "Mă rog și merg la biserică în fiecare duminică. Vorbesc cu membrii familiei mele despre Evanghelia lui Isus Hristos.", "Încerc să observ cine are nevoie de ajutor. Acasă, o ajut pe mama cu treburile casnice. Îl ajut pe tata să lucreze în grădină, să taie lemne și să construiască lucruri. În urmă cu câteva luni, episcopia noastră a avut un spectacol de talente. Sunt muzician, așa că am cântat la tobe toată noaptea!", "Care a fost lucrul tău preferat legat de faptul că ai fost botezat? Sau ce aștepți cu nerăbdare cel mai mult?", "Fotografii de Stéphane Sayeb."]}, {"name": "Să-L urmăm pe Isus împreună", "verses": ["Am ales să merg pe o nouă cale și să-L urmez pe Isus Hristos când am fost botezat. Botezul meu a fost simplu, dar plin de emoții și m-am simțit nou. Doresc să slujesc în misiune cu timp deplin.", "Happiness D., 9 ani, Accra, Ghana", "Încerc să-L urmez pe Isus de când am fost botezat fiind bun cu sora mea mai mică. Ajut împingându-i căruciorul. Mă simt fericit când sunt bun și știu că acest lucru Îl face și pe Isus fericit.", "Simon P., 9 ani, Massachusetts, S.U.A.", "Îl urmez pe Isus rugându-mă, iubindu-i pe alții și având credință.", "Yoreli T., 6 ani, Zumpango, Mexic", "În ziua de Crăciun, tatăl meu și cu mine am dus mâncare oamenilor fără adăpost. A fost distractiv! Faptul de a-L urma pe Isus mă face să mă simt fericită.", "Akari F., 9 ani, Chiba, Japonia", "Îl urmez pe Isus citind din scripturi și urmând poruncile Sale.", "Luke W., 9 ani, Wyoming, S.U.A.", "Îl urmez pe Isus iubindu-mi familia și ajutând-o pe mama.", "Chloe D., 4 ani, Regiunea capitalei naționale, Filipine", "Ori de câte ori mă rog, citesc din scripturi sau fac ceva bun, mă simt fericită. Este ca o îmbrățișare din partea unei persoane pe care o iubesc. Știu că este Duhul Sfânt.", "Caileen D., 6 ani, Regiunea capitalei naționale, Filipine", "Simt Duhul Sfânt când trec prin momente grele. Mă ajută să mă simt mai bine.", "Hunter O., 11 ani, Carolina de Nord, S.U.A.", "Simt Duhul Sfânt când îmi liniștesc mintea și aleg ce este drept. Când îi ascult pe mama și pe tata, Îl pot simți pe Duhul Sfânt aproape.", "Oliver B., 10 ani, Washington, S.U.A.", "Duhul Sfânt mă ajută să simt căldură și întărire. Duhul Sfânt vă este alături când aveți nevoie, ceea ce face să fie atât de deosebit!", "Aisea A., 9 ani, Divizia centrală, Fiji", "Duhul Sfânt mă face să mă simt fericită, bucuroasă și puternică.", "Hailey G., 7 ani, Santa Cruz, Bolivia", "Când am fost botezată, mi-a fost frig din cauza apei. Apoi, după ce am terminat, am simțit căldură și că sunt curată. Fiind botezată, am făcut un pas uriaș către Hristos și Tatăl nostru Ceresc.", "Malayla S., 8 ani, Yukon, Canada"]}, {"name": "Botezul și confirmarea mea", "verses": ["Mă numesc _________", "Am ales să-L urmez pe Isus Hristos și să devin membru al Bisericii Sale.", "Am fost botezat în data de: ________", "Am fost botezat de _________", "Am primit darul Duhului Sfânt și am fost confirmat membru al Biserica lui Isus Hristos a Sfinților din Zilele din Urmă.", "Am fost confirmat în data de: _______", "Am fost confirmat de _________", "___________", "Președinta mea de la Societatea Primară", "___________", "Episcopul sau președintele meu de ramură", "___________", "Episcopia sau ramura mea", "___________", "Țărușul sau districtul meu", "Acum sunt membru al Bisericii lui Isus Hristos a Sfinților din Zilele din Urmă.", "Am făcut legământ să-I slujesc Domnului și să țin poruncile Sale. El mi-a promis să-mi dea Spiritul Său pentru a mă îndruma întotdeauna. (Vedeți Mosia 18:10.)"]}, {"name": "Confirmarea și darul Duhului Sfânt", "verses": ["După ce sunteți botezați, sunteți confirmați membri ai Bisericii lui Isus Hristos. Primiți, de asemenea, darul Duhului Sfânt."]}, {"name": "Un dar special", "verses": ["Această întâmplare a avut loc în Franța.", "„Mehrimah! Fatima! Misionarii sunt aici!”, a strigat mama.", "Mehrimah și-a închis cartea cu povestiri din scripturi și a fugit în camera de zi. Misionarii îi propovăduiseră familiei lor despre Isus Hristos. Mehrimah și membrii familiei ei urmau să fie botezați în curând. De-abia aștepta!", "Mehrimah s-a așezat împreună cu familia ei.", "„Astăzi vom vorbi despre Duhul Sfânt”, a spus vârstnicul Moea’i. „El ne ajută să simțim pace și alinare din partea Tatălui Ceresc.”", "„El ne încurajează, de asemenea, să facem lucruri bune”, a adăugat vârstnicul Campbell. „Și El ne ajută să știm ce este adevărat. Probabil că ați mai simțit Duhul Sfânt înainte.”", "Mehrimah s-a gândit la momentul în care a aflat despre Cartea lui Mormon. Se simțise liniștită și fericită. Așa a știut că era adevărată. Fusese acest sentiment de la Duhul Sfânt?", "„După ce veți fi botezați, vi se va da darul Duhului Sfânt”, a spus vârstnicul Moea’i. „Aceasta înseamnă că El poate fi întotdeauna cu voi pentru a vă ajuta și a vă îndruma.”", "„În această săptămână, fiți atenți la gândurile și sentimentele voastre”, a spus vârstnicul Campbell. „Căutați momentele în care vă vorbește Duhul Sfânt.”", "În acea seară, în timpul rugăciunii în familie, Mehrimah a observat ce simțea în inimă. Se simțea calmă și liniștită. Era aproape ca și cum cineva ar fi îmbrățișat-o strâns. Acesta trebuie să fie Duhul Sfânt, s-a gândit ea.", "Duminică, la biserică, Mehrimah a ascultat un cântec despre Isus Hristos. Ea s-a simțit fericită. Acest lucru a făcut-o să dorească să ajute alți oameni. Acesta trebuie să fie Duhul Sfânt din nou, s-a gândit ea.", "Înainte de culcare, Mehrimah a citit din cartea ei cu povestiri din scripturi. Sora ei, Fatima, a cerut să citească și ea. Mehrimah a refuzat.", "Mehrimah a continuat să citească. Dar i-a părut rău că nu împărtășește.", "„Îmi pare rău”, i-a spus Fatimei. „Dorești să citim împreună?”", "Fatima s-a așezat lângă ea. Ele au citit pe rând. Mehrimah a simțit căldură și fericire. Acesta trebuie să fie Duhul Sfânt, s-a gândit ea.", "În cele din urmă, a venit ziua botezului lor. Mehrimah și familia ei s-au dus la clădirea Bisericii și s-au schimbat în haine albe.", "Mehrimah a fost botezată prima. Apa era rece, dar era bucuroasă să facă un legământ cu Tatăl Ceresc. Mama a înfășurat un prosop în jurul ei. Apoi, i-a văzut pe mama, tata și Fatima fiind botezați.", "Mehrimah s-a schimbat înapoi în hainele ei uscate. Acum era momentul să fie confirmată.", "Misionarii și-au așezat mâinile pe capul lui Mehrimah. „Te confirmăm membră a Bisericii lui Isus Hristos a Sfinților din Zilele din Urmă”, a spus vârstnicul Campbell, „și îți spunem: «Primește-L pe Duhul Sfânt»”. Mehrimah a simțit multă căldură în timp ce a ascultat restul binecuvântării.", "După ce Mehrimah a fost confirmată, mama a îmbrățișat-o. „Cum te simți?”,", "„Foarte bine”, a spus Mehrimah. „După ce și-au pus mâinile pe capul meu, am simțit ceva și era asemănător păcii.” Ea a zâmbit. „Am simțit că cineva îmi spunea să trăiesc o viață bună, să ajut oamenii și să țin poruncile.”", "„Știi ce ai simțit?”, a întrebat mama.", "„Da, știu”, a spus Mehrimah, cu ochii strălucind. „Acela a fost Duhul Sfânt!”", "Duhul Sfânt", "Duhul Sfânt mai este numit și „Spiritul”. El ne aduce mesaje de la Tatăl Ceresc și Isus Hristos. El ne alină și ne învață cum să facem alegeri bune. (Vedeți Doctrină și legăminte 79:2.) Deschideți la pagina 21 pentru a învăța unele dintre modurile în care putem auzi glasul Său.", "Ilustrații de Alyssa Petersen."]}, {"name": "Uniți punctele", "verses": ["Ilustrație de Thomas S. Child.", "După ce sunteți botezați, sunteți confirmați membri ai Bisericii lui Isus Hristos a Sfinților din Zilele din Urmă. Primiți, de asemenea, darul Duhului Sfânt pentru a vă îndruma și alina. Uniți punctele pentru a termina desenul."]}, {"name": "Să-L ascultăm pe Duhul Sfânt", "verses": ["Ilustrație de Xavier Bonet.", "Vara trecută, familia mea a mers într-o drumeție. Drumul a dus la un râu. Sora mea mai mare, fratele meu mai mic și cu mine ne-am dat jos pantofii și am intrat în apă.", "Când apa mi-a trecut puțin de genunchi, ne-am oprit. Am văzut un grup de copii mai mari jucându-se în apa mai adâncă din față. Sora mea a zâmbit și a spus: „Ar trebui să mergem unde apa este mai adâncă!”.", "Dar un glas din mintea mea mi-a spus să rămân cu fratele meu mai mic. Știam că era Duhul Sfânt. I-am spus surorii mele că se poate duce să vadă cum este, dar că fratele meu mai mic și cu mine vom rămâne.", "Când sora mea s-a întors, mi-a spus că apa era foarte tulbure și că era greu de mers acolo. Când a spus aceasta, am știut că făcusem alegerea corectă de a rămâne în siguranță alături de fratele meu mai mic.", "Duhul Sfânt poate…", "să mă avertizeze pentru a mă ajuta să rămân în siguranță;", "să mă aline când sunt îngrijorată sau îmi este teamă;", "să-mi dea o idee despre un lucru bun de făcut;", "să-mi dea sentimente de dragoste;", "să mă ajute să știu că ceva este adevărat.", "Îl invitați pe Duhul Sfânt să vă vorbească atunci când vă rugați, citiți din scripturi și îi ajutați pe alții. Fiți atenți la gândurile și sentimentele voastre. Ce vă spune Tatăl Ceresc prin Duhul Sfânt?"]}, {"name": "Niciodată, cu adevărat, singur", "verses": ["Această întâmplare a avut loc în S.U.A.", "Ethan își balansa picioarele în leagăn. Se ducea din ce în ce mai sus. Vântul îl făcea să simtă că zboară!", "Apoi, a sunat clopoțelul. Ethan a oftat. Nu era pregătit să se termine pauza.", "Copiii s-au aliniat pentru a se întoarce înăuntru. Ethan a lăsat leagănul să încetinească. Apoi, s-a dat jos din leagăn pentru a se întoarce în clasă.", "Dar, când piciorul lui Ethan a atins pământul, el a simțit o durere ascuțită în picior. El a căzut în noroi. A încercat să se ridice în picioare, dar simțea că piciorul îi luase foc. M-a durut atât de tare!", "„Ajutor!”, a strigat Ethan. Lacrimile i-au curs pe obraji. Copii și învățători au alergat să-l ajute.", "„Ce s-a întâmplat?”, a întrebat un învățător.", "„Mi-am rupt piciorul!”", "Nu era prima dată când Ethan își rupsese un os. Nu era nici măcar a doua sau a treia oară! Ethan avea boala oaselor fragile, o afecțiune din cauza căreia oasele sale se rupeau ușor. Chiar și lucrurile mici, cum ar fi să nu ia bine o curbă sau să se lovească de cineva, putea duce la ruperea oaselor sale.", "„Îi vom chema pe părinții tăi să te ducă la doctor”, a spus învățătorul. „Totul va fi bine.”", "Ethan era bucuros că erau acolo oameni care să-l ajute. Tot îl durea foarte tare piciorul, dar știa că avea să fie în siguranță.", "Mama și tata s-au dus la școală și l-au dus pe Ethan la doctor. S-a ales cu un ghips albastru pentru picior și s-a dus acasă să se odihnească.", "Din cauza piciorului său rupt, Ethan a petrecut mult timp în pat. A avut multe cărți de citit. Uneori, prietenii lui veneau să se joace cu el. Dar tot era plictisit.", "Într-o noapte, Ethan s-a trezit și nu a putut să adoarmă din nou. A încercat să se liniștească, dar a continuat să se îngrijoreze. Dacă îmi rup un os și nimeni nu este acolo, ca, de exemplu, în mijlocul nopții? S-a gândit Ethan. Inima lui a început să bată tare. Se simțea speriat.", "„Tată!”, a țipat Ethan.", "Tata a fugit în camera lui Ethan. „Ce s-a întâmplat?”", "„Mi-e teamă”, a spus Ethan. „Dacă îmi rup un alt os și nu mai este nimeni lângă mine care să mă ajute?”", "Tata s-a așezat lângă el pe pat. „Acesta este un gând înfricoșător”, a spus el. „Chiar și atunci când încercăm să fim atenți și în siguranță, tot se pot întâmpla lucruri rele. Dar, indiferent de situație, Tatăl Ceresc veghează asupra ta.”", "„Aceasta înseamnă că El este întotdeauna cu mine?”, a spus Ethan.", "„Exact!” Tata l-a îmbrățișat cu blândețe pe Ethan.", "Ethan s-a gândit cât de repede venise tata să-l ajute. Știa că tata îl iubea și dorea întotdeauna să-l ajute. Poate că și Tatăl Ceresc făcea la fel.", "A doua zi, Ethan a citit un verset în revista Prietenul. Acesta spunea: „Îndrăzniți și nu vă temeți, pentru că Eu, Domnul, sunt cu voi și am să stau lângă voi”*.", "Ethan s-a simțit liniștit și în siguranță când a citit versetul, la fel cum s-a simțit când a vorbit cu tata. El știa că Duhul Sfânt îl alina. Era ca și cum l-ar îmbrățișa din nou pe tata.", "Probabil că îmi voi mai rupe alte oase, s-a gândit Ethan, dar nu trebuie să-mi fie teamă. Știa că nu avea să fie niciodată, cu adevărat, singur.", "Când ați simțit dragostea Tatălui Ceresc?", "Ilustrații de Simini Blocker."]}, {"name": "Ce este rugăciunea?", "verses": ["Rugăciunea este modul în care vorbim cu Tatăl Ceresc. El dorește întotdeauna să vă audă și ascultă întotdeauna. El vă răspunde la rugăciuni în multe feluri. El vă poate da un îndemn sau un sentiment de la Duhul Sfânt. Sau ar putea îndemna pe altcineva să vă ajute.", "Închideți ochii, plecați-vă capul și încrucișați-vă brațele.", "Începeți spunând: „Dragă Tată Ceresc”.", "Vorbiți-I Tatălui Ceresc cu respect și pioșenie.", "Terminați spunând: „În numele lui Isus Hristos, amin”.", "Vă puteți ruga cu glas tare sau în mintea voastră oricând.", "Mulțumiți-I Tatălui Ceresc pentru lucrurile pentru care sunteți recunoscători.", "Spuneți-I despre lucrurile grele sau bune care vi s-au întâmplat în timpul zilei.", "Cereți-I ajutor când sunteți speriați sau nu știți ce să faceți.", "Rugați-L să binecuvânteze pe altcineva care are nevoie de ajutor.", "Îți mulțumesc…"]}, {"name": "Să ne apropiem mai mult de Tatăl Ceresc", "verses": ["Rădăcinile unui copac sunt foarte importante. Ele păstrează copacul puternic, chiar și în timpul vântului și furtunilor.", "Pe rădăcinile acestui copac, scrieți lucruri pe care le puteți face pentru a invita Duhul Sfânt în viața voastră și a rămâne aproape de Tatăl Ceresc. Apoi, și voi puteți fi puternici."]}, {"name": "Pagină de colorat din scripturi", "verses": ["Ilustrații de Jared Beckstrand.", "Putem citi din scripturi în fiecare zi. Ele ne ajută să simțim Duhul Sfânt și să învățăm despre Tatăl Ceresc și Isus Hristos. De fiecare dată când citiți din scripturi, colorați o parte a ilustrației. Există o ilustrație din fiecare dintre cele patru cărți de scripturi ale noastre.", "Biblia", "Cartea lui Mormon", "Doctrină și legăminte", "Perla de mare preț", "Există multe moduri în care puteți studia din scripturi. Le puteți citi într-o carte sau pe un telefon ori tabletă. Puteți, de asemenea, să ascultați înregistrări, să urmăriți cărți cu povestiri din scripturi sau să vizionați prezentări video despre Cartea lui Mormon sau Biblie."]}, {"name": "Apartenența la Biserica lui Isus Hristos", "verses": ["Când sunteți botezați și confirmați, deveniți membri ai Bisericii lui Isus Hristos. Isus a numit-o Biserica lui Isus Hristos a Sfinților din Zilele din Urmă (vedeți Doctrină și legăminte 115:4)."]}, {"name": "Margo și Paolo", "verses": ["Bună! Noi suntem Margo și Paolo.", "Vreți să veniți la biserică alături de noi?", "Vă vom arăta cum este.", "Și toate lucrurile pe care le puteți face!", "La biserică, puteți lua din împărtășanie.", "Vă puteți gândi la Isus Hristos și ce a făcut El pentru voi.", "Puteți învăța despre Evanghelie.", "Vă puteți ruga împreună.", "Puteți adresa întrebări.", "Puteți cânta cântece.", "Puteți împărtăși ceea ce simțiți sau știți că este adevărat.", "Vă puteți face prieteni noi și îi puteți ajuta pe alții să se simtă bineveniți.", "Vă puteți simți aproape de Isus Hristos.", "Și îi puteți invita și pe alții să învețe despre El!", "Ilustrații de Katie McDee."]}, {"name": "Luarea din împărtășanie", "verses": ["Ilustrații de Barbara Bongini.", "Noi luăm din împărtășanie în fiecare săptămână. Aceasta ne ajută să ne amintim de Isus Hristos și să promitem să-L urmăm.", "Înainte să iau din împărtășanie, pot…", "să cânt un imn;", "să privesc cum sunt pregătite pâinea și apa;", "să ascult rugăciunile de împărtășanie.", "În timpul împărtășaniei, pot…", "să iau din pâine și apă cu pioșenie;", "să mă gândesc la ce a făcut Isus pentru mine și cât de mult mă iubește;", "să-mi aduc aminte legământul pe care l-am făcut la botez.", "După împărtășanie, îmi pot aminti de Isus și Îl pot urma toată săptămâna…", "ținând poruncile Sale;", "fiind bun cu alții;", "urmând îndemnurile Duhului Sfânt;", "întrebându-mă: „Ce ar face Isus?”."]}, {"name": "Căutați lucruri care vă aduc aminte de Biserică", "verses": ["Ilustrații de Dave Klüg.", "Biserica este un loc în care puteți învăța, vă puteți distra și îi puteți ajuta pe alții. Vedeți câte lucruri de pe această listă puteți face!", "Dați mâna cu episcopul sau președintele vostru de ramură.", "Ajutați la aranjarea scaunelor sau strângerea gunoiului.", "Învățați un imn sau un cântec de la Societatea Primară.", "Vă oferiți să ajutați la Societatea Primară.", "Ascultați cuvântări în timpul adunării de împărtășanie.", "Aflați numele cuiva de la Societatea Primară.", "Împărțiți scripturile cu cineva.", "Mulțumiți învățătorului vostru de la Societatea Primară.", "Ascultați pe alții când vorbesc.", "Răspundeți la o întrebare în timpul lecției.", "Cereți conducătorului vostru de la Societatea Primară un exemplar al Îndrumarului pentru copii.", "Vorbiți cu o persoană nouă.", "Episcopii și ramuri", "O episcopie sau o ramură reprezintă un grup de oameni care se întâlnesc pentru a desfășura adunările Bisericii. Ramurile sunt mai mici decât episcopiile. Ramurile sunt conduse de președinți de ramuri și episcopiile sunt conduse de episcopi."]}, {"name": "Cuvântarea lui Jayden", "verses": ["Această întâmplare a avut loc în Hong Kong.", "Jayden, dorești să rostești duminica viitoare o cuvântare despre împărtășanie?", "Da!", "Săptămâna următoare…", "Nu uita să-ți scrii cuvântarea. Vrei să te ajut?", "Nu, mulțumesc. Vreau s-o scriu singur.", "Am emoții.", "Este în regulă. Tatăl Ceresc te va ajuta.", "Tată Ceresc, te rog să mă ajuți să nu mă tem în timpul cuvântării mele.", "Îl iubesc pe Isus Hristos. Când iau din împărtășanie, stau liniștit și mă gândesc la El.", "Ai făcut o treabă bună în ceea ce privește cuvântarea ta.", "Mi-a fost teamă, dar Tatăl Ceresc m-a ajutat.", "Rostirea unei cuvântări", "Când rostiți o cuvântare, puteți împărtăși un verset sau spune o povestire despre Isus. Un părinte sau un conducător vă poate ajuta.", "Ilustrații de Dani Jones."]}, {"name": "Activitatea pentru istoria familiei", "verses": ["Această întâmplare a avut loc în Vanuatu.", "Lorrain zâmbea în timp ce cânta ultimele cuvinte ale cântecului. Tocmai terminaseră timpul pentru cântat la Societatea Primară. Acum era momentul să meargă la lecție.", "Dar, mai întâi, sora Taleo s-a ridicat. „Doresc să vă vorbesc despre o activitate a Societății Primare care va avea loc în curând”, a spus ea. „Dorim ca fiecare dintre voi să învețe despre familia lui. Rugați-vă părinții să vă spună povestiri de familie. Apoi, la activitate, fiecare dintre voi poate împărtăși ce a învățat.”", "Când Lorrain s-a întors acasă de la biserică, era entuziasmată. A găsit o foaie mare de hârtie și a adus-o la masă. Abia aștepta să învețe despre familia ei!", "Lorrain a desenat un arbore genealogic pe hârtie. Mama și tata au ajutat-o să scrie toate numele. Apoi, ea a lipit, pe afiș, fotografii cu membrii familiei ei.", "„Numele străbunicii tale era, de asemenea, Lorrain”, a spus mama. „Te-am numit după ea.”", "„Uau”, a spus Lorrain.", "„Bunica Lorrain era o persoană foarte iubitoare.” Mama a zâmbit. „Când alți oameni din sat rămâneau fără lemne de foc, bunica Lorrain le dădea din ale ei.”", "Era distractiv să învețe despre familia ei! „Poți să-mi spui o altă povestire de familie?”, a întrebat Lorrain.", "„Tata poate să-ți spună despre prima dată când s-a dus la templu”, a spus mama. „Avea doar șase ani. El și părinții lui au făcut o călătorie lungă la templul din Noua Zeelandă.”", "Lui Lorrain i-a plăcut foarte mult să audă despre templu. „Spune-mi povestea, tată!”, a spus ea.", "„Mai întâi, ne-am urcat într-un avion pentru a zbura spre Noua Zeelandă. Apoi, am luat un autobuz. A fost o călătorie lungă.” Tata i-a arătat lui Lorrain o fotografie cu templul. „În cele din urmă, părinții mei și cu mine am intrat. Am fost pecetluiți ca familie. Aceasta înseamnă că putem fi împreună pentru totdeauna!”", "Acest lucru a făcut-o pe Lorrain să simtă căldură în interior. Era bucuroasă că putea auzi povestiri despre familia ei.", "În cele din urmă, a venit dimineața activității Societății Primare. Lorrain le-a ajutat pe mama și pe sora Taleo să pregătească totul în clădirea Bisericii.", "Apoi, au auzit câteva vești entuziasmante. Un templu urma să fie construit pe insula lor!", "Lorrain a fost atât de fericită! Când avea să fie suficient de mare să intre în templu, nu va trebui să călătorească prea departe!", "În acea seară, toți prietenii lui Lorrain erau la activitatea Societății Primare. Copiii au împărtășit, pe rând, ceea ce au învățat despre familia lor. Când a venit rândul lui Lorrain, ea a ridicat afișul cu arborele ei genealogic.", "„Mi-a plăcut foarte mult să învăț despre familia mea”, a spus ea. „Am aflat că sunt numită după străbunica mea. Am aflat, de asemenea, despre prima dată când familia mea s-a dus la templu. Templul ne poate ajuta familiile să fie împreună pentru totdeauna.” Sentimentul de căldură a revenit. „Sunt atât de entuziasmată că vom avea un templu aici, în Vanuatu.”", "Lorrain s-a așezat din nou cu un zâmbet larg pe față. Ea era recunoscătoare că putea deveni mai asemănătoare lui Isus. Și era recunoscătoare pentru templu! Abia aștepta să intre în templu într-o zi.", "Activități ale Societății Primare", "În fiecare săptămână, la biserică, puteți merge la Societatea Primară cu alți copii din episcopia sau ramura voastră. Uneori, se desfășoară, de asemenea, activități ale Societății Primare în alte zile ale săptămânii. Puteți merge la aceste activități pentru a învăța despre Isus și a vă distra împreună!", "Ilustrații de Emily Davis."]}, {"name": "Să creștem asemenea lui Isus cu ajutorul programului Copiii și tinerii", "verses": ["Programul Copiii și tinerii vă poate ajuta să deveniți mai asemănători lui Isus Hristos prin faptul de a merge la activități ale Societății Primare, a stabili obiective și a învăța Evanghelia. De asemenea, vă poate ajuta să încercați lucruri noi și să vă distrați! Exemplarul vostru al Îndrumarului pentru copii vă poate ajuta să începeți. Dacă nu aveți unul, rugați-l pe învățătorul vostru de la Societatea Primară să vă dea un exemplar.", "Puteți progresa din punct de vedere intelectual învățând ceva nou.", "Puteți progresa din punct de vedere fizic făcând exerciții fizice sau exersând o îndemânare.", "Puteți progresa din punct de vedere spiritual învățând mai multe despre Evanghelie.", "Puteți progresa din punct de vedere social clădind prietenii cu alții.", "„Isus creștea în înțelepciune, în statură, și era tot mai plăcut înaintea lui Dumnezeu și înaintea oamenilor.”", "(Luca 2:52)", "Ilustrații de Jimmy Holder."]}, {"name": "Să-L urmăm pe Isus în fiecare zi", "verses": ["Vă puteți simți aproape de Isus Hristos pe măsură ce alegeți să-L urmați în fiecare zi."]}, {"name": "Sticla de apă spartă", "verses": ["Această întâmplare a avut loc în Sierra Leone.", "Sophia asculta cu atenție în timp ce învățătorul ei explica problema de matematică de pe tablă.", "„Deci, cât fac nouă ori patru?”, a întrebat învățătorul.", "Sophia și-a ridicat mâna. „Treizeci și șase”, a spus ea.", "Învățătorul ei a zâmbit. „Așa este, Sophia!”", "După școală, era timpul să meargă acasă. Sophia mergea cu prietenele ei. Toate și-au scos sticlele cu apă pentru a bea ultimele lor picături de apă. A fost cald astăzi!", "Dar Sophia a văzut ceva ciudat. Prietena ei Kadie nu bea apă. Ea mergea în liniște cu ele.", "„Kadie, unde este sticla ta cu apă?”, a întrebat Sophia. Tuturor le era întotdeauna sete când se termina școala.", "„Am spart-o ieri și nu pot să iau una nouă”, a spus Kadie. „Așa că acum nu pot lua apă la școală.”", "Sophia s-a uitat în jos la sticla ei cu apă. Și-ar fi dorit să poată împărți! Dar nu mai avea apă.", "Toată ziua, Sophia s-a gândit la Kadie și la sticla ei de apă spartă. Nu era ușor de obținut apă potabilă acolo unde locuiau. Majoritatea copiilor primeau doar o sticlă de apă pe care să o folosească pe tot parcursul anului. O umpleau acasă dintr-un recipient mare cu apă potabilă. Te puteai îmbolnăvi dacă beai altă apă. Dacă Kadie nu avea o sticlă cu apă, nu putea să ia apă de acasă pentru a bea la școală.", "În dimineața următoare, Sophia s-a gândit cum o putea ajuta pe Kadie. Familia Sophiei avea câteva sticle de plastic pline cu apă. Sophia a pus una în rucsacul ei, împreună cu sticla ei de metal. A făcut ghiozdanul puțin mai greu, dar nu a deranjat-o.", "Când a ajuns la școală, a găsit-o pe Kadie.", "„Kadie, ai primit o sticlă nouă cu apă?”, a întrebat Sophia.", "Kadie a dat din cap în sens negativ cu ochii în jos.", "„Este în regulă”, a spus Sophia. „Am eu una pentru tine!”", "I-a dat lui Kadie sticla cu apă. Kadie a zâmbit.", "„Mulțumesc, Sophia!” Kadie și-a îmbrățișat strâns prietena.", "În timpul lecției, Kadie a băut din sticla ei cu apă împreună cu ceilalți copii. Sophia era bucuroasă să vadă că prietenei ei nu mai trebuia să-i fie sete.", "În fiecare zi din acea săptămână, Sophia a adus o sticlă de apă în plus pentru prietena ei. Apoi, într-o dimineață, mama Sophiei a ridicat ghiozdanul ei.", "„Hmm”, a spus mama. „Pare mai greu decât de obicei.” Ea a deschis ghiozdanul și a scos sticla cu apă în plus.", "„Ai vrut să iei această sticlă de apă în plus pentru școală, Sophia?”, a întrebat mama.", "Sophia a dat din cap. „Sticla de apă a lui Kadie s-a spart și nu mai poate lua alta. Așadar, nu are apă la școală.”", "„De cât timp duci apă în plus?”, a întrebat mama.", "„Doar de săptămâna această”, a spus Sophia. „Nu am vrut ca lui Kadie să-i fie sete.”", "Mama a zâmbit. „Este foarte frumos din partea ta să te gândești la prietena ta. Isus ar face acest lucru. Mă bucur să te văd comportându-te ca Isus.” Ea a îmbrățișat-o pe Sophia. „Și cred că știu un alt mod prin care putem ajuta.”", "Mama i-a dat Sophiei o sticlă de apă din metal. „Dă-i asta prietenei tale ca să o poată refolosi. În acest fel, nu trebuie să iei una de plastic în fiecare zi.”", "„Serios?”, a întrebat Sophia.", "Mama a dat din cap în sens afirmativ. „Da. Doar roag-o să aibă grijă de ea.”", "Sophia a dus sticla cu apă la școală. Primul lucru pe care l-a făcut a fost să-i dea lui Kadie sticla.", "„Uau”, a spus Kadie. „Mulțumesc, Sophia!” Kadie a îmbrățișat-o.", "Sophia a simțit căldură în interiorul ei. Știa că își ajutase prietena, așa cum ar face-o Isus.", "Cum ați ajutat pe cineva?", "Ilustrații de Melissa Kashiwagi."]}, {"name": "Probleme în parc", "verses": ["Această întâmplare a avut loc în S.U.A.", "Hunter alerga prin parc împreună cu prietenii lui. Zâmbea când simțea vântul trecând pe lângă el. Se simțea atât de rapid și ușor!", "Kyle a atins gardul primul. „Am câștigat!”, a strigat el.", "Hunter a ajuns la gard câteva clipe mai târziu. „Nu este corect! Ai plecat primul.”", "„Da”, a spus Miguel. „Să ne întrecem până la copac!”", "Hunter a început să alerge din nou. De data aceasta, el a atins primul copacul. Dar Miguel era chiar în spatele lui.", "„Am câștigat!”, a spus Miguel.", "„Nu, Hunter a câștigat”, a spus Piper.", "„Da”, a spus Kyle.", "Miguel și-a încrucișat brațele. Apoi, a spus un cuvânt urât.", "Ceilalți copii au râs. Miguel a spus din nou cuvântul și ei au râs din nou.", "Hunter s-a întristat. Știa că nu era bine să spună acel cuvânt. Dar nu dorea să fie tachinat. Nu a spus nimic.", "Piper a spus un alt cuvânt rău. Apoi, Kyle a mai spus un altul.", "„Acum spune și tu unul, Hunter”, a spus Kyle.", "„Da, hai!”, a spus Miguel. „Spune o nouă înjurătură!”", "Hunter a inspirat adânc. „Nu spun acele cuvinte.”", "„Nu-ți va face rău să spui un cuvânt”, a spus Kyle.", "„Nu vreau”, a spus Hunter.", "„Ție frică?”, a râs Miguel.", "Hunter își simțea fața fierbinte. „Mă voi duce să mă joc în altă parte.”", "Restul copiilor au continuat să râdă și să spună cuvinte urâte. Hunter dorea să plece. Acum, parcul nu mai părea distractiv. „Ne vedem mai târziu”, a mormăit el.", "Hunter și-a pus mâinile în buzunar și a trecut încet pe lângă toți ceilalți copii. Nu se mai simțea rapid și ușor. Se simțea împovărat.", "I-a găsit pe mama și pe tata stând pe o bancă. Tata și-a lăsat cartea. „Ești bine?”", "Hunter a dat din umeri. „Au început să spună cuvinte urâte. Nu am vrut să fac aceasta, așa că am plecat.”", "Mama a zâmbit. „Ai avut curaj.”", "„Suntem mândri de tine”, a spus tatăl. „Este greu să facem alegeri bune când oamenii din jurul nostru nu le fac.”", "Hunter a oftat. Era bucuros că a făcut alegerea corectă, dar tot nu se simțea bine.", "„Vrei să mergem acasă?”, a întrebat mama.", "Hunter s-a gândit la aceasta. „Încă nu”, a spus el. S-a uitat la un alt grup de copii jucându-se la tiroliană. „Mă voi duce acolo.”", "În timp ce Hunter mergea într-acolo, unul dintre băieți i-a făcut cu mâna. „Bună, eu sunt David.”", "„Sunt Hunter. Pot să sar cu tine?”", "„Desigur!”", "Hunter a pornit pe tiroliană și a simțit cum vântul trece rapid pe lângă el. În timp ce se juca cu David și ceilalți, s-a simțit din nou rapid și ușor. Făcuse ce era drept, chiar dacă fusese greu. Era bucuros că făcuse o alegere bună.", "Pentru a învăța mai multe despre a face alegeri bune, citiți secțiunea Standardele mele privind Evanghelia la sfârșitul exemplarului vostru din Îndrumarul pentru copii.", "Ilustrații de Shawna J. C. Tenney."]}, {"name": "Îl pot urma pe Isus Hristos", "verses": ["Isus a slujit altora (vedeți Ioan 13:5, 13-17). Pot vedea de ce au nevoie oamenii și pot face tot ce pot pentru a ajuta.", "Isus i-a inclus pe alții (vedeți Marcu 10:14). Pot să-i includ pe alții și să fiu prieten cu cei care se simt excluși.", "Isus S-a rugat pentru alții (vedeți 3 Nefi 17:15-18). Pot vorbi cu Tatăl Ceresc prin rugăciune. Pot să-L rog să-i binecuvânteze și pe alții.", "Isus i-a iertat pe alții (vedeți Ioan 8:11). Pot să-i iert și eu pe alții. Și, când fac o alegere greșită, pot spune: „Îmi pare rău”.", "Isus a propovăduit Evanghelia (vedeți Matei 5:1-9). Pot împărtăși altora Evanghelia. Pot să-i învăț pe oameni despre Isus.", "Isus a fost un exemplu perfect (vedeți Ioan 13:15). Pot să fac tot ce pot pentru a-L urma pe Isus. Și eu pot fi un exemplu pentru alții.", "Ilustrații de Olga Lee."]}, {"name": "Găsește-le!", "verses": ["Ilustrații de Kelly Kennedy.", "Îl putem urma pe Isus Hristos în fiecare zi fiind buni cu alții. Poți găsi obiectele ascunse în ilustrație?"]}, {"name": "Colierul strălucitor", "verses": ["Această întâmplare a avut loc în Argentina.", "Carolina sărea prin curte. Prietena ei Isabella era afară.", "Isabella i-a făcut cu mâna. „Vino să ne jucăm!”", "Carolina a traversat curtea până la casa Isabellei.", "Isabella și-a băgat mâna în buzunar. „Vreau să-ți arăt ceva”, a spus ea. Apoi, a scos cel mai frumos colier pe care îl văzuse Carolina vreodată! Pietrele mici erau atât de strălucitoare și luminoase.", "„Este al mamei mele”, a spus Isabella. „Mi-a spus că mă pot juca cu el astăzi. Privește-l în soare.”", "Isabella a ținut colierul sus, în lumină. Sute de curcubeie se reflectau din bijuterie. Era atât de frumos!", "„Acum, hai să ne jucăm de-a v-ați ascunselea!”, a spus Isabella.", "„Bine”, a spus Carolina. „Pot ajuta la păstrarea colierului în siguranță.”", "„Mulțumesc!” Isabella i-a dat Carolinei colierul iar Carolina l-a pus în buzunarul ei.", "Curând a sosit timpul să plece acasă. Când și-a luat rămas-bun, Isabella nu a întrebat de colier. Trebuie să fi uitat. Și Carolina nu i-a adus aminte.", "Carolina s-a simțit puțin rău pentru că a luat colierul acasă. Dar dorea să-l mai păstreze încă puțin. A ignorat sentimentul neplăcut și a pus colierul sub pernă.", "A doua zi era sâmbătă. Carolina și-a făcut treburile casnice și a ieșit afară să se joace. A uitat total de colier.", "„Carolina!”, a strigat tata. „Poți veni aici?”", "Carolina a fugit înăuntru. „Da?”", "Tata ținea colierul în mână. „Mama a găsit aceasta sub perna ta. Al cui este?”", "„Al Isabellei.” Ochii Carolinei s-au umplut de lacrimi. „L-am ținut în siguranță în buzunar în timp ce ne jucam ieri. Dar, apoi, am hotărât să-l iau acasă.”", "Mama s-a așezat cu Carolina pe canapea. „Îți mulțumim că ai spus adevărul. Ce crezi că ar trebui să faci acum?”", "Carolina era tăcută. S-a gândit la Isus. El ar fi dorit ca ea să fie cinstită și să înapoieze colierul.", "„Ar trebui să i-l înapoiez Isabellei și să-i spun că îmi pare rău”, a spus Carolina. Imediat ce a spus aceasta, sentimentul neplăcut a dispărut. Ea a simțit căldură în interiorul ei.", "Carolina s-a dus la casa Isabellei.", "„Bună”, a spus Carolina. Ea i-a dat Isabellei colierul. „Îmi pare rău că l-am păstrat. Mă ierți?”", "„Da”, a spus Isabella. „Mulțumesc că l-ai adus înapoi.” Apoi, a zâmbit. „Vrei să ne jucăm de-a v-ați ascunselea din nou?”", "„Da! Tu numeri prima – eu mă voi ascunde!”", "În acea seară, Carolina a spus o rugăciune. „Dragă Tată Ceresc, Te rog să mă ierți pentru că am păstrat colierul. Și Îți mulțumesc că m-ai ajutat să îndrept acest lucru.”", "Carolina a simțit, din nou, căldură în interiorul ei. Era bucuroasă că putea să facă ceea ce Isus dorea ca ea să facă.", "Mă pot pocăi", "Uneori, cu toții facem alegeri greșite. Dar, datorită lui Isus Hristos și ispășirii Sale, ne putem schimba și putem îndrepta lucrurile. Aceasta se numește pocăință. Când ne pocăim, le spunem că ne pare rău celor pe care îi rănim. Încercăm să reparăm greșeala. Ne rugăm pentru iertare. Facem tot ce putem pentru a nu repeta acea alegere greșită. Apoi, putem fi iertați și putem simți pace de la Tatăl Ceresc.", "Ilustrații de Sue Teodoro."]}, {"name": "Să mergem pe cărarea legămintelor", "verses": ["Ilustrații de Brooke Smart.", "Tatăl Ceresc v-a trimis pe pământ ca să învățați și să creșteți pentru a putea deveni ca El. În timp ce Îl urmați pe Isus Hristos, mergeți pe cărarea înapoi la căminul vostru ceresc. Aceasta se numește cărarea legămintelor. Urmăriți cărarea și colorați aceste ilustrații pentru a afla mai multe.", "Învățați despre Isus Hristos și urmați-L", "Fiți botezați și confirmați membri ai Bisericii Sale", "Ajutați și slujiți", "Ascultați-L pe Duhul Sfânt", "Rugați-vă", "Citiți scripturile", "Luați din împărtășanie", "Înfăptuiți botezuri în templu", "Primiți alte legăminte și binecuvântări în templu", "Iubiți-vă membrii familiei și slujiți-le", "Pocăiți-vă", "Îl urmez pe Isus toată viața mea!"]}, {"name": "O revistă doar pentru voi!", "verses": ["Puteți obține un exemplar al revistei Prietenul pentru a vă ajuta să vă distrați, să-L urmați pe Isus Hristos și să faceți cunoștință cu alți copii din întreaga lume care, de asemenea, Îl urmează! Iată cum:", "rugați un părinte sau președinta Societății Primare să comande revista pentru voi la magazinesubscriptions.ChurchofJesusChrist.org.", "Puteți, de asemenea, să accesați Prietenul pe friend.ChurchofJesusChrist.org!", "Ilustrație de Mark Robinson."]}, {"name": "Cum să comandați mai multe exemplare", "verses": ["Acest număr special despre botez este pentru toți copiii, în special pentru cei care se pregătesc să fie botezați. Puteți comanda un exemplar pentru orice copil, inclusiv pentru cei din familia dumneavoastră sau de la Societatea Primară.", "Comandați exemplare pentru episcopia sau ramura dumneavoastră folosind formularul pentru comanda de materiale din programa anuală de învățământ.", "Comandați exemplare individuale la store.ChurchofJesusChrist.org.", "Cumpărați exemplare individuale la centrul dumneavoastră local de distribuire sau contactând Departamentul pentru Servicii Globale.", "De asemenea, poți descărca o versiune care poate fi tipărită a certificatului „Botezul și confirmarea mea” (p. 16) pe friend.ChurchofJesusChrist.org."]}]}, "2023-11": {"name": "Noiembrie 2023", "chapters": [{"name": "Dragi prieteni", "verses": ["Focus on Joy (Concentrați-vă asupra bucuriei), de Michael Malm.", "La conferința generală, primim mesaje de la Tatăl Ceresc, care ne sunt oferite prin profeții și apostolii Săi. Ele ne ajută să alegem ce este drept și să-L urmăm pe Isus Hristos!", "Întoarceți pagina pentru a citi ce ne-a învățat președintele Nelson despre „a gândi din perspectivă celestială”. Apoi, mergeți la pagina 6 pentru a citi alte mesaje importante din cadrul conferinței generale.", "Dumnezeu ne vorbește astăzi!", "Prietenul", "P. S. Ce ați învățat la conferință? Scrieți-ne și spuneți-ne! Uitați-vă pe coperta din spate pentru a vedea cum."]}, {"name": "Prieteni prin corespondență", "verses": ["Elouise B., 7 ani, citește Prietenul în limba germană în Schleswig-Holstein, Germania!", "Eu urmez pașii Salvatorului amintindu-le membrilor familiei mele să studieze din scripturi. De asemenea, pregătesc activități pe care să le facem împreună. Activitățile pentru Vino și urmează-Mă din Prietenul sunt minunate!", "Leslie B., 9 ani, regiunea Greater Accra, Ghana", "Bruno A., 8 ani, a vizitat Templul Cochabamba, Bolivia."]}, {"name": "Planul fabulos al Tatălui Ceresc", "verses": ["Planul Tatălui Ceresc pentru noi este fabulos. Ceea ce facem în această viață contează cu adevărat. Ispășirea Salvatorului este ceea ce face ca planul Tatălui să fie posibil.", "Salvatorul a suferit pentru ca El să ne poată alina, vindeca și salva în momente dificile. Datorită ispășirii infinite a lui Isus Hristos, planul Tatălui nostru Ceresc este un plan perfect! Ne permite fiecăruia dintre noi să alegem cum vom trăi.", "Vă invit să începeți să „gândiți din perspectivă celestială!” Când aveți o problemă, gândiți din perspectivă celestială! Când sunteți încercați cu ispite, gândiți din perspectivă celestială! Când viața sau cei dragi vă dezamăgesc, gândiți din perspectivă celestială!", "Pe măsură ce gândiți din perspectivă celestială, veți dori să vă rugați mai des și mai sincer. Veți vedea încercările într-o lumină nouă. Pe măsură ce gândiți din perspectivă celestială, credința voastră va crește.", "Dumnezeu trăiește. Isus este Hristosul. Biserica Sa a fost restaurată pentru a-i binecuvânta pe toți copiii lui Dumnezeu.", "A gândi din perspectivă celestială: a ne gândi la lucruri spirituale și a urma exemplul Salvatorului.", "„Puneți-L pe Isus Hristos pe primul loc, deoarece viața [voastră] eternă depinde de credința [voastră] în El.”", "Președintele Russell M. Nelson", "Președintele Nelson ne-a învățat că faptul de a gândi din perspectivă celestială ne poate ajuta să facem alegeri bune. În fiecare soare, desenați sau scrieți ce puteți face pentru a urma exemplul Salvatorului.", "Come unto Jesus (Veniți la Isus), de Michael Malm."]}, {"name": "Știri despre conferință", "verses": ["„Evanghelia lui Isus Hristos este un plan care ne arată cum să devenim ceea ce dorește Tatăl nostru Ceresc să devenim.”", "Președintele Dallin H. Oaks, primul consilier în Prima Președinție", "„Isus este Hristosul. El este Salvatorul nostru, Mântuitorul nostru. El este prietenul nostru cel mai bun.”", "Președintele M. Russell Ballard, președintele în exercițiu al Cvorumului celor Doisprezece Apostoli", "„Datorită lui Isus Hristos, totul poate fi bine.”", "Sora Amy A. Wright, prima consilieră în Președinția generală a Societății Primare", "Din cauza diferenței de fus orar, urmărim seara sesiunile de dimineață ale conferinței. Am fost entuziasmați când președintele Nelson a anunțat noile temple!", "Sofia D., 11 ani, Regiunea Bratislava, Slovacia.", "Ne pregătim pentru conferință mergând să cumpărăm gustări și odihnindu-ne pentru a nu adormi în mijlocul conferinței. Ne rugăm ca familie pentru a înțelege și citim din scripturi. Sunt întotdeauna entuziasmată să ascult un profet în viață și să aud cuvântul lui Dumnezeu.", "Runakorwashe S., 7 ani, Regiunea Sud, Malawi.", "Vizionarea conferinței m-a făcut să-mi doresc să fiu aproape de Isus Hristos. El este Păstorul cel Bun și Îi pasă de noi, oile Sale. Uneori ne îndepărtăm, dar El vine întotdeauna să ne caute.", "Efrain C., 9 ani, Provincia San Juan, Argentina.", "Au fost anunțate 20 de temple noi în cadrul conferinței! Folosiți o hartă pentru a găsi locul fiecărui templu nou. Colorați spațiul din schița templului când îl găsiți pe fiecare.", "Savai’i, Samoa", "Cancún, Mexic", "Piura, Peru", "Huancayo, Peru", "Viña del Mar, Chile", "Goiânia, Brazilia", "João Pessoa, Brazilia", "Calabar, Nigeria", "Cape Coast, Ghana", "Luanda, Angola", "Mbuji-Mayi, Republica Democrată Congo", "Laoag, Filipine", "Osaka, Japonia", "Kahului, Hawaii, S.U.A.", "Fairbanks, Alaska, S.U.A.", "Vancouver, Washington, S.U.A.", "Colorado Springs, Colorado, S.U.A.", "Tulsa, Oklahoma, S.U.A.", "Roanoke, Virginia, S.U.A.", "Ulaanbaatar, Mongolia", "În cadrul conferinței, am învățat unele dintre modurile în care Biserica folosește banii noștri oferiți ca zeciuială și donații pentru a binecuvânta oameni din întreaga lume!", "Anul trecut, mai mult de 1 miliard de dolari americani au fost folosiți pentru a-i binecuvânta pe cei aflați la nevoie.", "Alte 54 de milioane de dolari americani au ajutat mamele și copiii aflați la nevoie.", "Zeciuiala ajută la sprijinirea a peste 71.000 de misionari care slujesc în 414 misiuni.", "Zeciuiala ajută, de asemenea, la îngrijirea a 30.000 de congregații din 195 de țări și teritorii.", "Președintele Nelson a împlinit 99 de ani în acest an! În cuvântarea sa, dânsul a împărtășit câteva dintre lecțiile pe care le-a învățat în aproape 100 de ani de viață. Deschideți la pagina 2 pentru a citi ce ne-a învățat."]}, {"name": "Note privind conferința", "verses": ["Președintele Eyring a spus că se simte încurajat când citește povestirea în care Nefi ia plăcile de alamă de la Laban. Nefi nu știa exact ce să facă, dar a fost îndrumat în fiecare moment de Duhul Sfânt. Când Domnul ne cere să facem ceva greu, Duhul Sfânt ne va ajuta și pe noi.", "Din aceasta învăț:", "Vârstnicul Stevenson ne-a invitat să ne oprim de fiecare dată când ne vedem în oglindă și să spunem: „Uau, uită-te la mine! Sunt minunat! Sunt un copil al lui Dumnezeu! El mă cunoaște! El mă iubește!”. Acest lucru ne va ajuta să ne aducem aminte cine suntem cu adevărat și cum ne pot ajuta Dumnezeu și Duhul Sfânt.", "Din aceasta învăț:", "Vârstnicul Costa a împărtășit povestirea despre momentul în care Isus Hristos a potolit furtuna. Cu toții avem parte de furtuni, sau încercări, în viață, care sunt grele. Dar nu va trebui niciodată să le înfruntăm singuri. Faptul de a avea credință în Isus Hristos ne va da puterea și pacea de care avem nevoie pentru a înfrunta orice furtună.", "Din aceasta învăț:", "Președinta Freeman a spus o povestire despre un moment în care dorea să viziteze un drum special, deși o durea glezna. Ea nu putea să meargă singură pe drum, așa că ghidul a ajutat-o. La fel ca ghidul președintei Freeman, Isus Hristos ne va ajuta cu orice încercare pe măsură ce ne străduim să ne ținem legămintele.", "Din aceasta învăț:", "Ilustrații de Josh Talbot."]}, {"name": "Profeții și apostolii noștri", "verses": ["Russell M. Nelson", "președinte", "Dallin H. Oaks", "primul consilier", "Henry B. Eyring", "al doilea consilier", "M. Russell Ballard", "Jeffrey R. Holland", "Dieter F. Uchtdorf", "David A. Bednar", "Quentin L. Cook", "D. Todd Christofferson", "Neil L. Andersen", "Ronald A. Rasband", "Gary E. Stevenson", "Dale G. Renlund", "Gerrit W. Gong", "Ulisses Soares"]}, {"name": "Nucile de cocos și zeciuiala", "verses": ["Bună! Mă numesc Avehei. Locuiesc în Tahiti! Pe insula mea, îmi place să stau afară. Mă duc în drumeții și înot în râu sau în ocean. De asemenea, îmi place să fac lucruri împreună cu familia mea. Îmi place să gătesc, să joc jocuri de cărți și să fac drumeții. Îmi place să mă joc cu mingea și să mă cațăr în copaci împreună cu fratele și verișorii mei.", "În timpul vacanței de vară, lucrez împreună cu fratele meu într-o dumbravă de cocotieri. Adunăm nuci de cocos și le punem într-o grămadă mare. De asemenea, adunăm frunze uscate pentru ca dumbrava să rămână curată.", "Străbunicul nostru ne plătește când lucrăm în dumbravă. Îmi plătesc întotdeauna zeciuiala din banii pe care îi primesc. Am învățat de la familia mea și de la învățătoarele de la Societatea Primară cum să plătesc zeciuiala.", "Plătesc zeciuiala pentru că știu că familia mea și cu mine suntem binecuvântați când mă supun. Sunt binecuvântată cu familia mea, cu o casă și cu o lume frumoasă în jurul meu.", "Eu știu că Dumnezeu trăiește și că El mă iubește. Îi mulțumesc Tatălui Ceresc pentru familia pe care mi-a dat-o.", "Ce este zeciuiala?", "Membrii Bisericii împărtășesc o zecime din venitul lor Bisericii lui Dumnezeu. Banii din zeciuiala noastră ajută la construirea de temple și biserici și ajută oamenii aflați la nevoie. Zeciuiala este un mod prin care împărtășim altora binecuvântările noastre. Dumnezeu ne-a dat această poruncă cu mult timp în urmă, în timpul Vechiului Testament (vedeți Genesa 14:18-20). Plata zeciuielii este un mod de a ne arăta dragostea față de Tatăl Ceresc."]}, {"name": "Activități pentru Vino și urmează-Mă", "verses": ["Pentru Evrei 1-6", "Ilustrații de Katy Dockrill", "Povestire. Isus Hristos este „Căpetenia mântuirii [noastre]” (Evrei 2:10). Un căpitan (o căpetenie) îndrumă o corabie pe mare. Isus ne poate îndruma, de asemenea, spre cer, astfel încât să putem trăi alături de El într-o bună zi!", "Cântec. „De Tine am nevoie” (Imnuri, nr. 58)", "Activitate. Desenați o barcă pe valuri. Apoi, scrieți sau vorbiți despre moduri în care Îl puteți urma pe Isus Hristos. Cum vă îndrumă El în viață?", "Pentru Evrei 7-13", "Povestire. Scripturile spun că a avea credință înseamnă să credem în lucruri pe care nu le putem vedea (vedeți Evrei 11:1). Evrei 11 relatează povestiri despre mulți oameni care au avut credință. Faptul de a avea credință în Isus Hristos ne oferă pace și curaj.", "Cântec. „Credința” (Cântece pentru copii, p. 50-51)", "Activitate. Alegeți, pe rând, un erou din scripturi din Evrei 11. Toți ceilalți adresează întrebări pentru a ghici eroul. Cum puteți avea credință asemenea oamenilor din scripturi?", "Pentru Iacov", "Povestire. Apostolul Iacov ne-a învățat că trebuie să-i ajutăm pe cei aflați la nevoie (vedeți Iacov 1:27). Cine are nevoie de ajutorul vostru?", "Cântec. „Fericiți, ajutăm” (Cântece pentru copii, p. 108)", "Activitate. Faceți o întrecere! Stabiliți o linie de start și una de sosire. Apoi, mergeți la linia de sosire târșâindu-vă picioarele înainte fără să le ridicați. Câștigătorul cursei alege un act simplu de slujire pe care să-l facă membrii grupului, cum ar fi să trimită un mesaj frumos cuiva sau să viziteze pe cineva care este singur.", "Pentru 1 și 2 Petru", "Povestire. Strămoșii noștri pot învăța despre Evanghelie după ce mor (vedeți 1 Petru 4:6). În templu, putem fi botezați pentru ei și-i putem ajuta să-L urmeze pe Isus Hristos!", "Cântec. „Istoria familiei mele” (Cântece pentru copii, p. 100)", "Activitate. Folosiți cuburi sau cubulețe de zahăr pentru a construi un templu. Cum vă puteți pregăti pentru a intra în templu?", "Pentru 1-3 Ioan; Iuda", "Povestire. Tatăl Ceresc ne iubește pe toți! Apostolul Ioan ne-a învățat să-i iubim și pe alții (vedeți 1 Ioan 4:19, 21). Cum puteți arăta dragoste față de alții?", "Cântec. „Acolo, unde-i dragoste” (Cântece pentru copii, p. 76-77)", "Activitate. Deschideți la pagina 12 pentru a confecționa o inimă. Apoi, dați inimile oamenilor pe care îi iubiți!", "Deschideți la pagina 49 pentru activități pentru copiii mai mici."]}, {"name": "Inimi pictate", "verses": ["Fă acest lucru manual pentru a-l împărtăși cuiva pe care-l iubești!", "Ai nevoie de:", "hârtie;", "creion;", "foarfecă;", "acuarele.", "Pune o foaie de hârtie peste această pagină și trasează, cu creionul, conturul inimii. Apoi, decupează-l.", "Îndoaie o foaie de hârtie în jumătate și desenează o jumătate de inimă. Apoi, decupeaz-o.", "Pune stropi mici de acuarele pe jumătate de inimă.", "Îndoaie, cu grijă, inima în jumătate și presează împreună cele două părți.", "Deschide inima pentru a vedea un model unic, plin de culoare!"]}, {"name": "Să-I dăm ascultare Duhului Sfânt", "verses": ["Duhul Sfânt ne aduce mesaje de la Tatăl Ceresc. Aceasta se numește revelație. Ai simțit vreodată un sentiment cald, de fericire când cântai la Societatea Primară? Sau ai avut un gând de a ajuta pe cineva? Acele gânduri și sentimente bune vin de la Duhul Sfânt! Adresează-ți întrebările de mai jos pentru a te ajuta să știi când îți vorbește Duhul Sfânt.", "Revelație: un mesaj de la Dumnezeu pentru tine. Deseori, aceasta vine sub forma unui gând sau sentiment de la Duhul Sfânt.", "Ilustrații de Brooke Smart", "Mă ajută acest gând sau sentiment să mă simt mai aproape de Tatăl Ceresc? (Vezi Doctrină și legăminte 8:2.)", "Îmi spune acest gând sau sentiment să fac ceva bun? (Vezi Moroni 7:13.)", "Simt pace, bucurie sau dragoste? (Vezi Galateni 5:22.)", "Un moment în care am simțit Duhul Sfânt:"]}, {"name": "Mai mult decât o zi bună de antrenament", "verses": ["Această întâmplare a avut loc în Bolivia.", "Ismael a zâmbit când a ieșit afară, la soare. El și Papá (tata) se duceau în parc. În timp ce mergeau, Ismael îl ținea de mână pe Papá și ducea mingea de fotbal. Lui Ismael îi plăcea să petreacă timp cu Papá – mai ales când jucau fotbal!", "Când au ajuns în parc, Ismael s-a uitat în jur. O doamnă smulgea buruienile de lângă terenul de fotbal. O familie se plimba pe trotuar. Dar nimeni nu se juca pe terenul de fotbal. Ismael și Papá aveau mult loc de antrenament!", "„Ești gata să joci?”, a întrebat Papá.", "„Da!” Ismael a fugit cât de repede a putut pe teren. A făcut driblinguri în zig-zag, a executat penalty-uri și cornere.", "Papá a șutat puternic. Mingea a zburat chiar pe deasupra capului lui Ismael!", "„Mă duc s-o iau”, a spus Ismael. El a fugit la colțul terenului și a luat mingea. A văzut-o pe doamnă săpând încă în pământ. Părea obosită.", "„Acum, eu voi fi portar”, a spus Papá. „Vezi dacă poți să dai gol!”", "Ismael a fugit înapoi și a șutat mingea spre poartă. Papá și-a întins mâna pentru a o opri, dar a ratat-o cu puțin.", "„Goooool!” Ismael s-a bucurat când mingea a ajuns în plasă.", "O oră întreagă a trecut foarte repede. „Este timpul să mergem acasă”, a spus Papá.", "Ismael s-a uitat înapoi către femeia care smulgea buruieni. Munca în soare nu este la fel de distractivă ca jocul de fotbal, și-a spus el. A dorit s-o înveselească. Apoi, i-a venit o idee!", "„Papá, nu crezi că acea doamnă face o treabă bună?”, a întrebat el.", "„Poftim?” Tata s-a uitat la femeie. „O, da.”", "„Cred că ar trebui să mergem să-i spunem!”, a spus Ismael.", "„Ei bine, trebuie să ne grăbim spre casă. Mama ne așteaptă”, a spus Papá.", "Ismael a privit-o pe femeie ștergându-și fruntea. Sentimentul de a vorbi cu ea a devenit mai puternic. „Simt că ar trebui să-i spunem”, a spus el. L-a luat de mână pe Papá și s-au dus la ea.", "„Bună dimineața, doamnă”, a spus Ismael făcând semn cu mâna.", "Femeia nu s-a uitat în sus. „Ce dorești?”", "Ismael și-a dat seama că nu era foarte fericită. Dar acest lucru nu l-a oprit. „Am vrut să vă spun că faceți o treabă bună!”", "De data aceasta, femeia s-a uitat la el.", "Ismael a zâmbit. „Vă mulțumesc că aveți grijă de parc!”", "Doamna i-a zâmbit. „Mulțumesc”, a spus ea. Apoi, zâmbetul ei a devenit și mai larg. „Mulțumesc foarte mult.”", "Ismael se simțea fericit în timp ce mergea spre casă cu Papá.", "„Cred că ceea ce ai spus a fost important pentru ea”, a spus Papá. „Mă bucur că ai dat ascultare sentimentului pe care l-ai avut.”", "„Și eu.” Ismael s-a gândit un moment. Apoi, a întrebat: „Crezi că a fost Duhul Sfânt?”.", "Papá a dat din cap în sens afirmativ. „Uneori, Duhul Sfânt ne transmite un gând de a ajuta pe cineva. Și exact acest lucru l-ai făcut.”", "Ismael a zâmbit. Faptul de a vorbi cu acea doamnă a fost doar un lucru mic, dar el i-a făcut ziua mai bună. Faptul de a da ascultare Duhului Sfânt i-a făcut și lui ziua mai bună!", "Ilustrații de Jennifer Bricking"]}, {"name": "Ajutându-și frățiorul", "verses": ["Această întâmplare a avut loc în Africa de Sud.", "Lashia avea un frățior bebeluș. Numele lui era Liam. Avea părul închis la culoare și mâini și picioare mici. Era atât de drăguț!", "Dar, uneori, faptul de a avea un nou-născut în familie era greu. Acum, mama și tata erau mereu ocupați. Iar Liam plângea mult.", "„Mami, poți să-mi citești o poveste?”, a întrebat Lashia.", "„Trebuie să-l spăl pe Liam în cadă”, a spus mama. „Poate că poți citi o poveste împreună cu Ariana.”", "Lashia s-a așezat pe jos împreună cu sora ei mai mică. Au răsfoit paginile unei cărți. Dar nu era la fel fără mama.", "„Tati, vrei să te joci un joc cu mine?”, a întrebat Lashia.", "„Trebuie s-o ajut pe mama cu bebelușul înainte să mă duc la muncă”, a spus tata.", "Lashia s-a încruntat. Mama și tata nu mai aveau deloc timp pentru ea acum! Ei îl ajutau mereu pe Liam.", "Nu după mult timp, tata a plecat la muncă. Mama l-a pus pe Liam să doarmă puțin. Ea a stat cu Lashia și Ariana pe canapea. Părea obosită.", "„Am fost foarte ocupați cu Liam”, a spus mama. „Te-ai simțit puțin singură?”", "Lashia a dat din cap în sens afirmativ. Simțea că-i venea să plângă.", "Mama le-a îmbrățișat pe Lashia și Ariana. „Liam are nevoie de mult ajutor acum pentru că este atât de mic. Încă nu poate face nimic singur, așa cum puteți voi.”", "„Știu!”, a spus Lashia.", "„Dar, dacă vrei, mă poți ajuta să am grijă de Liam.” Mama a zâmbit.", "„Serios?”, a întrebat Lashia. I-a plăcut ideea.", "„Și eu?”, a întrebat Ariana.", "„Și tu”, a spus mama.", "În scurt timp, Liam a început să plângă. Când mama i-a schimbat scutecul, Lashia i-a adus șervețelele umede.", "„Mulțumesc”, a spus mama.", "A doua zi, când Liam a făcut baie, Lashia și Ariana au luat un body curat cu care să fie îmbrăcat. Avea animale mici și drăguțe pe el! I l-au adus mamei, ca ea să-l poată îmbrăca pe Liam.", "„Mulțumesc”, a spus mama.", "Lashia și Ariana s-au gândit la alte moduri de a ajuta. În fiecare dimineață, își făceau patul fără să fie rugate. Uneori, făceau și patul mamei și tatălui! Și, când era ora cinei, îl ajutau pe tata în bucătărie.", "„Mulțumim”, au spus mama și tata.", "Când Liam plângea, Lashia încerca să-l ajute să se simtă mai bine. Ea l-a ținut în brațe și i-a vorbit cu un glas blând. Liam încă nu putea să spună mulțumesc. Dar, într-o zi, i-a zâmbit larg lui Lashia!", "Lashia i-a zâmbit și ea. Era bucuroasă că-și putea ajuta frățiorul și, de asemenea, că-i putea ajuta pe mama și pe tatăl ei!", "Cum și-a ajutat Lashia familia?", "Ilustrații de Shawna J. C. Tenney"]}, {"name": "Pomul recunoștinței", "verses": ["Lucrare de artă de Anna Oldroyd", "Faceți un pom al recunoștinței! Scrieți, pe fiecare frunză, pentru ce sunteți recunoscători. Apoi, decupați-le și agățați-le în pom. Pentru a face mai multe frunze, puteți trasa contururile.", "Faceți suluri din pungi de hârtie maro pentru a face un pom pe perete.", "Sau puneți ramuri mici într-un borcan și legați frunzele pe ele.", "Trimiteți-ne o fotografie cu pomul vostru! Uitați-vă pe coperta din spate pentru a vedea cum."]}, {"name": "Idee strălucită", "verses": ["Ilustrație de Jennifer Zivoin", "„Dumnezeu vă iubește chiar în această zi și întotdeauna.”", "Dieter F. Uchtdorf, „Să trăim conform Evangheliei cu bucurie”, Liahona, nov. 2014, p. 123."]}, {"name": "Urmându-L pe Isus în Indonezia", "verses": ["Vârsta: 11 ani", "Din: West Java, Indonezia", "Limba: indoneziană", "Obiective și visuri: 1) să devină polițistă; 2) să învețe să facă aranjamente florale; 3) să citească toată Cartea lui Mormon.", "Familie: Therahami, mama, tata, o soră mai mare și doi frați mai mari.", "„Îmi place să-mi ajut părinții în moduri mici”, spune Therahami. Îi ajută când își face curățenie în cameră și își face patul în fiecare dimineață. De asemenea, ea ajută cu măturatul și spălatul pe jos în casa lor.", "„Faptul de a le sluji părinților mei mă face foarte fericită”, spune Therahami. „Îmi arăt dragostea față de Isus Hristos ajutându-i pe ei.”", "Povestire din scripturi: când Isus S-a născut în Betleem", "Locuri: plaja", "Fructe și legume: banane, pepeni, morcovi și broccoli", "Culori: roșu și albastru", "Materie de la școală: matematica", "Și tu Îl poți urma pe Isus!", "Există multe moduri de a-L urma pe Isus. Tu cum Îl urmezi? Scrie-ne și spune-ne!", "Ilustrații de Steliyana Doneva"]}, {"name": "Salutări din Indonezia", "verses": ["Indonezia este o țară din sud-estul Asiei. Are peste 17.000 de insule! Aproximativ 280 de milioane de oameni trăiesc acolo.", "Președintele Russell M. Nelson a vizitat membrii din capitala Jakarta, în anul 2019. În cadrul Conferinței Generale din luna aprilie a anului 2023, dânsul a anunțat că acolo va fi construit un templu!", "Indonezia are cea mai mare moschee islamică din sud-estul Asiei. Are, de asemenea, cel mai mare templu budist din lume.", "Indonezia are mai mulți vulcani activi decât orice altă țară. Vulcanul Kawah Ijen are flăcări albastre care pot fi văzute noaptea.", "Limba indoneziană este limba oficială. Dar, în Indonezia se vorbesc peste 700 de limbi! Mottoul țării lor înseamnă „Mulți, și totuși unul” pentru a arăta că sunt uniți.", "Varanii de Komodo sunt cele mai mari reptile din lume. Ei pot ajunge să aibă trei metri lungime!", "Activitate", "Arta Batik", "Batik-ul este un tip de artă care adaugă culori pe țesătură. Și tu poți face așa ceva!", "Fă un model pe hârtie cu adeziv lichid. După ce s-a uscat, pictează, cu acuarele, între liniile de adeziv.", "Rețetă", "Nasi Uduk", "Clătește 400 de grame de orez alb. Pune orezul la înmuiat în apă timp de o oră, apoi strecoară-l.", "Într-o oală separată, pune 500 de mililitri de cremă de nucă de cocos. Apoi, adaugă doi căței de usturoi, un baton de scorțișoară și o linguriță (șapte grame) de sare. Amestecă și dă-l în clocot.", "Adaugă orezul în sos. Acoperă oala și gătește la foc mic timp de 15-20 de minute până când orezul este fiert.", "Ia oala de pe foc și ține-o acoperită 10 minute. Servește cu ouă fierte tari, ceapă prăjită sau alte garnituri.", "Asigură-te că primești ajutorul unui adult!", "Sfat privind sănătatea", "Somn bun pe timpul nopții", "Avem nevoie de somn pentru a avea energie să alergăm, să ne jucăm și să muncim. Încearcă să te duci la culcare la aceeași oră în fiecare seară. Fă ceva care te ajută să te relaxezi înainte de a te duce la culcare.", "Ilustrații de Conner Gillette"]}, {"name": "Isus Hristos a vindecat un om", "verses": ["Ilustrație de Sam Lawlor", "Într-o zi, Isus Hristos a văzut un om care era orb. Unii oameni au crezut că Dumnezeu l-a făcut pe acel om orb pentru a-l pedepsi. „A păcătuit acest om? Sau au păcătuit părinții lui?”, au întrebat ei.", "Isus a spus că orbirea bărbatului nu era o pedeapsă. „N-a păcătuit nici omul acesta, nici părinții lui”, a spus El.", "Isus a pus puțină tină pe ochii omului. Apoi, El i-a spus omului să se spele într-o scăldătoare. Când bărbatul a făcut ceea ce-i spusese Isus, s-a vindecat! Omul putea să vadă.", "Uneori, avem parte de lucruri grele. Isus Hristos și Tatăl Ceresc ne pot ajuta să învățăm, să progresăm și să avem pace. Ei ne iubesc și doresc să ne binecuvânteze!", "Puteți citi această povestire în Ioan 9:1-11."]}, {"name": "Cineva care înțelege", "verses": ["Această întâmplare a avut loc în S.U.A.", "„Nu pot veni astăzi”, a spus Blair. Fața i se înroșise de rușine.", "Prietenele ei se holbau la ea. „Dar ai spus că vei veni!”, a spus Sammy.", "„Știu!” Blair privea în pământ. „Nu mă simt prea bine. Îmi pare rău.”", "„Asta ai spus și ultima dată”, a spus Jessica.", "Blair nu știa ce să spună. Și-ar fi dorit să se poată duce acasă la Sammy. Dar, astăzi, o durea stomacul foarte tare. Trebuia să se ducă acasă și să se odihnească.", "Blair suferea de boala Crohn. Aceasta făcea s-o doară stomacul, și o durea foarte tare. În majoritatea zilelor, stomacul o durea cel puțin un pic. Dar unele zile erau mai rele decât altele. Astăzi era una dintre acele zile. Și-ar fi dorit să poată alege zilele în care s-o doară mai tare. Părea că stomacul o durea cel mai tare ori de câte ori dorea să facă ceva distractiv.", "„Hai să mergem”, i-a spus Sammy lui Jessica.", "Când Blair a ajuns acasă, și-a luat medicamentul. Apoi, a încercat să doarmă. Dar o durea foarte tare.", "Mama și tata au venit să vadă cum se simte. Tata s-a așezat pe patul ei. „Cum te simți?”", "„Bine. Medicamentul m-a ajutat puțin”, a spus Blair.", "„Îmi pare rău că nu te-ai putut duce acasă la Sammy”, a spus mama.", "Blair avea lacrimi în ochi. „Nu este drept! Prietenele mele nu înțeleg cum este.” Blair a aruncat cu o pernă în perete. „Vreau doar să mă simt mai bine.”", "Tata a îmbrățișat-o strâns pe Blair. „Știu! Ai dori o binecuvântare a preoției?”", "Blair a dat din cap în sens afirmativ. Binecuvântările o ajutau, de obicei, să simtă mai multă pace.", "Tata și-a așezat mâinile pe capul lui Blair și a binecuvântat-o să se odihnească și să simtă alinare. A fost o binecuvântare frumoasă. A ajutat-o să-și aducă aminte că Tatăl Ceresc o iubea. Dar încă se simțea tristă în legătură cu prietenele ei.", "După binecuvântare, mama și tata i-au dat lui Blair un pupic de noapte bună. Ei au plecat ca ea să poată dormi.", "Blair s-a întins la loc și și-a închis ochii. Binecuvântarea o ajutase, dar încă o durea.", "A îngenuncheat lângă patul ei pentru a se ruga. La început, a fost ca majoritatea rugăciunilor ei. I-a spus Tatălui Ceresc pentru ce era recunoscătoare și L-a rugat s-o ajute să se simtă mai bine. Dar, de data aceasta, ea a continuat.", "„Tată Ceresc, mă simt foarte tristă. Îmi este dor să fiu cu prietenele mele”, a spus ea. „Mă simt singură. Nimeni nu înțelege cât de mult mă doare în fiecare zi. Îmi este dor de cum era înainte de a fi bolnavă.”", "Cu cât Blair se ruga mai mult, cu atât mai mult simțea că Tatăl Ceresc îi asculta rugăciunea. Nu-L putea auzi sau vedea, dar a simțit dragostea Sa. Știa că Lui Îi păsa de ceea ce avea ea de spus. Blair nu dorea ca sentimentul acela să se termine.", "Blair s-a rugat până când I-a spus Tatălui Ceresc tot ceea ce simțea. Apoi, un gând i-a venit în minte. Poate că prietenele lui Blair nu vor ști niciodată cum este să ai boala Crohn, dar Tatăl Ceresc și Isus Hristos știau. Ei știau cât de mult o durea și cât de singură se simțea. Ei vor fi mereu alături de ea.", "Blair simțea că primea cea mai mare îmbrățișare. După ce și-a terminat rugăciunea, s-a dus să-și caute părinții pentru a le spune ce s-a întâmplat.", "„Ai avut un coșmar?”, a întrebat mama.", "Blair a zâmbit. „Nu. M-am rugat.”", "Mama părea surprinsă. „Ne-am spus noapte bună în urmă cu ceva timp. Te-ai rugat tot acest timp?”", "Chiar trecuse atât de mult timp? Blair a dat din cap în sens afirmativ. „A fost ca și cum aș fi primit o îmbrățișare mare. Tatăl Ceresc și Isus Hristos știu cum mă simt. Datorită Lor, nu trebuie să mă simt singură!”", "Ilustrații de Tammie Lyon"]}, {"name": "Ce pot face pentru ca rugăciunile mele să fie mai pline de însemnătate?", "verses": ["Ilustrații de Simini Blocker", "Să știi că Tatăl Ceresc are grijă și este mereu în preajmă.", "Vorbește cu El despre lucrurile care contează pentru tine.", "Folosește cuvinte respectuoase în rugăciunile tale.", "Roagă-L pe Tatăl Ceresc să te ajute să le slujești altora. El dorește să te ajute să faci acest lucru."]}, {"name": "Găsește-le!", "verses": ["Ilustrații de Deb Johnson", "Tatălui Ceresc Îi place să ne audă rugându-ne. Cu cine te rogi? Găsește aceste obiecte ascunse."]}, {"name": "Probele", "verses": ["Această întâmplare a avut loc în Franța.", "Jared a driblat cu mingea de-a lungul terenului. Jucătorii au alergat în jurul lui, pantofii lor scârțâind pe podea.", "„Poți să-mi pasezi!”, a spus Gabriel.", "Jared i-a pasat mingea lui Gabriel și a continuat să alerge. Apoi, Gabriel i-a pasat mingea înapoi. Jared a aruncat mingea la coș.", "SWOOSH!", "A intrat!", "„Foarte bine, Jared”, a spus antrenorul său după meci. „Știi, în două săptămâni vor avea loc probele pentru echipa regională.”", "Jared a zâmbit. Doar câțiva jucători au fost invitați să dea probe pentru acea echipă.", "„Probele vor fi duminica”, a spus antrenorul. „Crezi că poți ajunge?”", "Entuziasmul lui Jared a dispărut la fel de repede precum a apărut.", "„Duminica?”, a întrebat Jared.", "„Da. Este o problemă?”.", "Jared s-a gândit la aceasta. Aceasta era șansa lui de a juca într-o echipă foarte bună! Dar duminicile erau zilele în care el se ducea la biserică și se concentra asupra Salvatorului.", "„Duminicile sunt zile speciale pentru mine”, a spus Jared. „Dar voi vorbi cu părinții mei despre aceasta.”", "În acea seară, Jared a stat pe patul său alături de părinții săi. El arunca mingea de baschet în aer în timp ce se gândea. „Chiar îmi doresc să dau probe pentru această echipă”, le-a spus el mamei și tatălui său. „Dar nu vreau să fac acest lucru duminica. Știu că Dumnezeu este mai important decât baschetul.”", "„Ce putem face pentru a ajuta?”, a întrebat mama.", "Jared își învârtea mingea în mâini. „Putem să spunem o rugăciune împreună?”", "Și-a lăsat mingea de baschet deoparte și a îngenuncheat alături de mama și tata. „Dragă Tată Ceresc”, a spus el, „îmi doresc cu adevărat să dau probe pentru această echipă de baschet. Însă probele sunt într-o duminică! Știu că duminica este ziua pe care Ți-o ofer. Ce pot să fac?”.", "După rugăciune, Jared a simțit un sentiment de alinare.", "„Cum te simți?”, a întrebat mama.", "„Nu mă duc dacă probele sunt duminica”, a spus el. „Dar am sentimentul că totul va fi în regulă.”", "Două zile mai târziu, mama lui Jared a primit un e-mail. În el scria că probele urmau să fie, acum, într-o zi de sâmbătă!", "Jared putea să dea probele și să țină sfântă ziua de sabat! El a știut că Tatăl Ceresc îi auzise rugăciunea.", "În următoarele două săptămâni, Jared s-a antrenat la baschet cât de mult a putut. Când a sosit ziua cea mare, Jared a făcut tot ce a putut. El a trecut repede de la o schemă la alta, a reușit majoritatea aruncărilor și i-a încurajat pe coechipierii săi.", "„Următorii jucători vor continua probele pentru echipă”, a spus antrenorul după prima rundă. „Vă rog să fiți atenți dacă vă auziți numele.”", "Inima lui Jared bătea cu putere. Antrenorul a spus un nume. Apoi, încă unul. Și încă unul. Jared simțea cum speranța lui de a prinde echipa începea să dispară.", "În scurt timp, antrenorul a terminat lista. El nu a spus numele lui Jared. Jared nu avea să participe în următoarea rundă de probe.", "Jared s-a așezat pe banca din fața sălii de sport și-și privea încălțămintea. Muncise din greu. Dar simțea că toată munca lui fusese degeaba.", "Când mama a venit să-l ia, Jared a dat din cap în sens negativ. „Nu am prins echipa.”", "Mama l-a îmbrățișat strâns. „Îmi pare rău că nu a ieșit așa cum ne-am dorit”, a spus ea.", "Jared a inspirat adânc. Apoi, i-a venit un gând alinător.", "„Lucrurile nu vor ieși mereu așa cum îmi doresc”, a spus el. „Dar Isus Hristos știe exact cum mă simt. El este de partea mea.”", "Mama a zâmbit. „Ai dreptate! El chiar știe cum te simți.”", "Jared a zâmbit și el. Era încă trist, dar s-a simțit mai bine știind că Salvatorul înțelegea cum se simțea. Jared știa că Isus avea să-l iubească și să-l sprijine întotdeauna.", "Ilustrații de Britain Morris"]}, {"name": "Găsește diferențele", "verses": ["Găsește cel puțin 10 diferențe între cele două imagini.", "Citește povestea despre Jared de la pagina 30. Când a trebuit să iei o hotărâre dificilă? Cum te-a ajutat Tatăl Ceresc?"]}, {"name": "Tatăl meu trăiește", "verses": ["Tatăl meu trăiește, sunt binecuvântat.", "Iar Sfântul Duh îmi șoptește că este-adevărat,", "Că este-adevărat.", "Pe pământ m-a trimis, planul să împlinesc.", "Iar Sfântul Duh îmi șoptește că am să reușesc,", "Că am să reușesc.", "Cum știi că Tatăl tău Ceresc te iubește?"]}, {"name": "Margo și Paolo", "verses": ["Uau, pictura ta este foarte frumoasă!", "Mersi! Este un tamarin-leu auriu. Este o specie de maimuță care trăiește în Pădurea Atlantică. Are blană portocalie și –", "Îmi pare rău! Întotdeauna vorbesc prea mult. Nu mă pricep să-mi fac prieteni.", "Ba da, te pricepi! Tocmai ți-ai făcut o prietenă. Numele ei este Margo. Eu sunt.", "Ești nouă aici, nu-i așa? Cum te cheamă?", "Julia.", "Spune-mi mai multe despre maimuța ta! Eu iubesc animalele. Vreau să fiu veterinar într-o bună zi.", "Serios? Și eu!", "Ar trebui să faci cunoștință cu papagalul meu, Kiwi! Și cu fratele meu Paolo. El este un bun artist, la fel ca tine.", "Va fi distractiv!", "Ilustrații de Katie McDee"]}, {"name": "Pentru copiii mai mari", "verses": ["Ce a spus Iacov că îi poți cere lui Dumnezeu?", "Credință", "Speranță", "Înțelepciune", "Caritate", "Răspuns: C", "(Vezi Iacov 1:5.)", "„Credința este o încredere neclintită în lucrurile nădăjduite, o puternică încredințare despre lucrurile care nu se văd.”", "(Evrei 11:1)", "Akoni se pregătește pentru templu", "p. 36", "Lucruri distractive: Pe locuri, fii gata, start!", "p. 38", "Vom face acest lucru împreună", "p. 40", "La ce te gândești?", "p. 42"]}, {"name": "Akoni se pregătește pentru templu", "verses": ["Akoni are 12 ani. El locuiește în New Mexico, S.U.A., în rândul poporului navajo. Aceasta este o zonă a Statelor Unite guvernată de poporul navajo. Peste 250.000 de oameni trăiesc acolo.", "Când Akoni era mai mic, și-a văzut surorile și frații mai mari ducându-se la Tinerele Fete și Tinerii Băieți.", "El a văzut, de asemenea, cât de fericiți au fost când s-au dus la templu. Akoni era entuziasmat să se ducă și el la templu.", "Akoni s-a pregătit pentru Tinerii Băieți ducându-se la biserică și vorbind cu familia sa.", "El a adresat întrebări despre templu pentru a fi pregătit să intre în el.", "„Prima dată când m-am dus la templu, m-am simțit neliniștit”, spune Akoni. „Dar când sunt în templu, mă simt în siguranță.”", "Cel mai apropiat templu de Akoni este Templul Albuquerque, New Mexico. Se află la patru ore de condus. Akoni este entuziasmat că, în curând, un templu nou va fi construit mai aproape.", "Akoni speră să slujească în misiune într-o bună zi, la fel ca frații și surorile lui mai mari.", "El a început să împărtășească Evanghelia invitându-și prietenul la biserică. El dorește să fie un exemplu pentru fratele său mai mic și pentru alții!", "Stâncile înalte din această fotografie se numesc „aripile stâncilor”. Acest loc este important pentru poporul navajo."]}, {"name": "Pe locuri, fii gata, start!", "verses": ["Ilustrații de Colleen Madden", "Iată câteva lucruri pe care le poți face pentru a te pregăti pentru Tinerele Fete sau Tinerii Băieți. Poți să faci patru la rând?", "Fă un semn de carte pentru scripturile tale.", "Vorbește cu cineva care își face griji pentru că pleacă de la Societatea Primară.", "Agață acasă, pe perete, un verset care-ți place.", "Împărtășește cuiva mărturia ta.", "Cere episcopului sau președintelui tău de ramură un exemplar al broșurii Pentru întărirea tineretului – Îndrumar pentru a face alegeri.", "Decorează un carnețel pe care să-l duci la clasă.", "Spațiu liber", "Scrie un bilețel de mulțumire unei învățătoare sau unui învățător de la Societatea Primară.", "Citește întrebările interviului privind recomandarea pentru templu. (Le poți găsi la pagina 37 a revistei Prietenul din luna noiembrie a anului 2022.)", "Întreabă pe cineva cum este la Tinerii Băieți sau la Tinerele Fete.", "Roagă un coleg sau o colegă să meargă cu tine la noua ta clasă.", "Scrie ce aștepți cu nerăbdare la Tinerele Fete sau Tinerii Băieți.", "Fă cunoștință cu o conducătoare a Tinerelor Fete sau un conducător al Tinerilor Băieți.", "Scrie trei lucruri pe care dorești să le înveți la Tinerii Băieți sau Tinerele Fete.", "Citește articole din revista Pentru întărirea tineretului.", "Întreabă-l pe noul tău conducător despre activitățile clasei. Scrie-le în calendarul tău!", "Avansarea la Tinerii Băieți și la Tinerele Fete", "Vei împlini 12 ani anul viitor? Iată câteva lucruri pentru care să te entuziasmezi!", "O nouă revistă", "RevistaPentru întărirea tineretului este asemenea revistei Prietenul, doar că este pentru Tinerii Băieți și Tinerele Fete! Este plină de povestiri despre tineri din întreaga lume care Îl urmează pe Isus Hristos, la fel ca tine.", "Îndrumar pentru a face alegeri", "Pentru întărirea tineretului – Îndrumar pentru a face alegeri este o broșură care te poate ajuta să alegi ce este drept. Are întrebări și răspunsuri care să te ajute să-L urmezi pe Isus Hristos și să te pregătești pentru a te duce la templu.", "Mai multe activități", "În cadrul Tinerelor Fete și Tinerilor Băieți, poți desfășura activități distractive alături de ceilalți tineri din episcopia sau ramura ta. Poți, de asemenea, să continui să-ți stabilești obiective pentru programul Copiii și tinerii pentru a învăța lucruri noi și a lucra la talentele tale."]}, {"name": "Vom face acest lucru împreună", "verses": ["Această întâmplare a avut loc în S.U.A.", "Annie își freca rochia. Ea încerca să asculte vorbitorii. Dar avea un sentiment de emoție și agitație.", "Astăzi era ziua în care Annie începea să meargă la Tinerele Fete. Urma să se ducă la clasă imediat după terminarea adunării de împărtășanie. Toată lumea i-a spus lui Annie că ar trebui să fie entuziasmată, dar, în schimb, ei îi era teamă.", "S-a uitat la Tami, sora ei mai mare. Tami era la Tinerele Fete de trei ani și îi plăcea foarte mult. Ea îi spunea mereu lui Annie cât de minunat era. „Îți vei face atât de multe prietene”, a spus Tami. „Este altfel decât la Societatea Primară. Este aproape ca și cum ai fi un adult.”", "Dar Annie nu era ca sora ei. Lui Tami îi plăcea să cunoască oameni noi și îi era ușor să-și facă prieteni. Annie era tăcută și prefera să citească sau să deseneze decât să discute cu alții.", "Annie a avut, de asemenea, acnee și se simțea rușinată de felul în care arăta. A folosit o cremă specială, care a ajutat. Dar umflăturile roșii de pe pielea ei nu au dispărut.", "După adunarea de împărtășanie, Annie și-a târât picioarele pe hol. „Nu mă pot duce astăzi la Tinerele Fete”, le-a spus ea mamei și lui Tami.", "Mama s-a îngrijorat. „Credeam că ești entuziasmată să te duci la Tinerele Fete. Ce s-a întâmplat?”", "„Nu cunosc nicio fată mai mare.” Annie și-a atins fața. „Și, probabil, vor râde când mă vor vedea.”", "Mama a îmbrățișat-o pe Annie. „Amintește-ți că și Tami va fi acolo.”", "„Eu nu sunt ca Tami”, a spus Annie. S-a uitat la sora ei. „Te pricepi să vorbești cu oamenii.”", "„Știu că este greu să mergi la o clasă nouă”, a spus Tami. „Dar vom face acest lucru împreună. Și mie mi-a fost teamă atunci când am început Tinerele Fete.”", "Annie s-a uitat la Tami cu ochii mari. Tami părea mereu atât de curajoasă! Ea a dat chiar și probă pentru programul muzical de la școală și a primit rolul principal. Annie nu a făcut astfel de lucruri. Ea doar încerca să treacă neobservată.", "„Dar ție nu-ți este niciodată teamă”, a spus Annie.", "Tami a zâmbit. „Desigur că mi-e teamă! Mi-a fost teamă atunci când am dat probă pentru programul muzical. Știi ce-am făcut?”", "Annie a dat din cap în sens negativ.", "„M-am rugat și am făcut tot ce am putut. Și i-am ajutat și pe alți copii. Se părea că multora dintre ei le era teamă, la fel ca și mie. Faptul de a-i ajuta pe alții să fie curajoși m-a ajutat pe mine să fiu curajoasă.”", "Annie s-a gândit la acest lucru. Putea ea să facă ceea ce a făcut Tami și să ajute alte fete din clasa ei să nu le fie teamă?", "„Crezi că te poți duce astăzi la Tinerele Fete?”, a întrebat mama.", "Annie a inspirat adânc. Apoi, a dat din cap în sens afirmativ. Putea s-o facă.", "Annie și Tami au mers la clasa Tinerelor Fete. Annie s-a uitat la celelalte fete. Unele dintre ele păreau neliniștite, așa cum era și ea. Julie își răsucea un fir de păr în jurul degetului în timp ce Erica își rodea unghiile.", "Annie se gândea cum putea să le ajute. S-a dus și s-a așezat lângă Julie. „Și tu ești neliniștită?”, i-a șoptit Annie. „Va fi bine.”", "Julie a zâmbit, iar Annie i-a zâmbit și ea. Lui Annie îi era mai puțin teamă acum. Poate că programul Tinerele Fete putea fi într-adevăr minunat.", "Ilustrații de Toby Newsome"]}, {"name": "La ce te gândești?", "verses": ["Ilustrație de Pauline Gregory", "Dragă Copil în creștere,", "Gândește-te la povestea ta de aventură preferată. Eroii s-au confruntat cu unele schimbări și încercări mari înainte ca, în cele din urmă, să-și îndeplinească obiectivul, nu-i așa? Dacă nimic nu s-ar fi schimbat pentru ei, nu ar mai fi existat nicio aventură! Niciun final fericit!", "Schimbarea este importantă și pentru povestea ta. Este normal să te simți trist, îngrijorat sau să-ți fie teamă. Dar nu uita că tu ești eroul poveștii tale. Fiecare schimbare este o șansă de a învăța și a progresa. Tatăl Ceresc te va ajuta.", "Mult noroc în aventurile tale!", "Prietenul", "Intră în mentalitatea de aventură desenându-te ca erou de aventură!"]}, {"name": "Pentru prietenii mici", "verses": ["Am învățat primele șase Articole de credință.", "Maia S., 5 ani, Málaga, Spania", "Îl urmez pe Isus când ajut alți oameni și mă rog pentru ei.", "Erick A., 5 ani, Nuevo León, Mexic"]}, {"name": "Eu pot să-L urmez pe Isus fiind recunoscător", "verses": ["Ilustrații de Amanda Gulliver", "Pot să le spun mulțumesc oamenilor care mă ajută.", "Mă pot gândi la lucruri bune din viața mea.", "Pot să-I mulțumesc Tatălui Ceresc pentru dragostea Sa.", "Sunt atât de multe lucruri pentru care pot fi recunoscător!", "Mara a făcut un desen pentru învățătoarea ei pentru a-i mulțumi. Poți găsi diferențele dintre aceste desene?"]}, {"name": "Iacov spune: „[Cere] de la Dumnezeu”", "verses": ["Ilustrații de Apryl Stott", "Iacov a fost apostol. El i-a învățat pe alții despre Isus Hristos. El a scris o scrisoare oamenilor care credeau în Isus.", "În scrisoarea sa, Iacov i-a învățat pe oameni să se roage. Le-a spus să aibă credință. El a spus că ei Îl pot întreba pe Dumnezeu pentru a ști ce este adevărat.", "Sute de ani mai târziu, Joseph Smith a citit scrisoarea lui Iacov din Biblie.", "El L-a întrebat pe Dumnezeu cărei biserici să i se alăture.", "Rugăciunea lui Joseph a primit răspuns! Tatăl Ceresc și Isus Hristos i-au apărut lui Joseph. Ei l-au ajutat să aducă înapoi Biserica lui Isus Hristos pe pământ.", "Poți să citești această povestire în Iacov 1:5 și Joseph Smith – Istorie."]}, {"name": "Pot să-L întreb pe Dumnezeu", "verses": ["Mă pot ruga pentru a ști ce este adevărat.", "Ilustrație de Apryl Stott"]}, {"name": "Activități pentru Vino și urmează-Mă pentru cei mici", "verses": ["Prefaceți-vă că navigați împreună pe o corabie. Cum veți ști unde să vă duceți? Vorbiți despre modul în care Isus Hristos este ca un căpitan (căpetenie) (vedeți Evrei 2:10). Când credem în El, El ne poate îndruma în siguranță prin viață.", "Cântați „Credința” (Cântece pentru copii, p. 50-51). Vorbiți despre cum ne arătăm credința când ne încredem în Dumnezeu și Îl urmăm pe Isus Hristos.", "Pregătiți o gustare împreună. În timp ce se gătește, întrebați: „Este greu să aștepți?”. Așteptarea nu este ușoară. Dar, când așteptăm să vină lucruri bune – cum ar fi binecuvântările lui Dumnezeu – va merita întotdeauna.", "Duceți-i pe cei mici afară. Este o zi însorită? O zi ploioasă? Gândiți-vă la ceva ce puteți face pentru a vă bucura de vreme. Învățați-i că putem fi fericiți, indiferent de cum sunt lucrurile din jurul nostru.", "Măsurați cât de înalți sunt cei mici ai dumneavoastră. Învățați-i că, pe măsură ce Salvatorul creștea, El făcea alegeri bune în fiecare zi. Rugați-i să numească o alegere bună pe care au făcut-o astăzi. Ajutați-i să spună: „Cresc, așa cum a făcut Isus!”."]}, {"name": "Dragi părinți", "verses": ["A spus vreodată copilul dumneavoastră că viața este grea sau că nu este corectă? Multe lucruri dificile se întâmplă în viață, dar și multe lucruri minunate. Citiți povestirile de la paginile 24 și 26 cu copiii dumneavoastră pentru a vorbi despre modul în care Tatăl Ceresc și Isus Hristos ne pot ajuta în momentele grele. Apoi, puteți face un arbore al recunoștinței (pagina 18) pentru a vă ajuta membrii familiei să observe toate modurile în care Ei Își arată dragostea!", "Cu drag,", "Prietenul", "Sfat privind citirea", "Găsiți o referință scripturală în revistă (cum ar fi la paginile 10-11). Ajutați-vă copilul să caute versetul respectiv în scripturi.", "Vă rugăm să trimiteți materialele pe care le propuneți la:", "Friend Magazine", "50 E. North Temple St., Rm. 2393", "Salt Lake City, UT, USA 84150-0024", "Sau pe e-mail la: friend@ChurchofJesusChrist.org", "Trebuie să fie incluse următoarele informații și permisiunea:", "Prenumele și numele", "Vârsta", "Băiat/Fată", "Județ, Țară", "Sunt de acord ca Biserica lui Isus Hristos a Sfinților din Zilele din Urmă să folosească materialele și fotografia trimise de copilul meu atât pe site-urile Bisericii și pe platformele rețelelor de socializare, cât și în rapoarte, materiale tipărite, prezentări video, publicații și materiale pentru instruire ale Bisericii.", "Semnătura părintelui sau a tutorelui legal", "Data", "Adresa de e-mail a părintelui sau a tutorelui legal", "Permiteți revistei Prietenul să vă contacteze pentru un sondaj?", "DA", "NU"]}]}, "2024-01": {"name": "Ianuarie 2024", "chapters": [{"name": "Dragi prieteni", "verses": ["Citiți Cartea lui Mormon? Avem povestiri și idei distractive pentru a vă ajuta.", "Citiți despre visul lui Lehi la pagina 26. Și prietenii mici pot ajuta la citit, așa cum a făcut Sami din Bolivia (pagina 10). Puteți citi chiar și cu membri ai familiei care sunt foarte departe, așa cum au făcut prietenii noștri din Norvegia (vedeți pagina 30). Și colorați diagrama pentru citire de la pagina 25 în fiecare lună pentru a ține evidența.", "Sperăm să simțiți dragostea lui Isus Hristos pentru voi în timp ce citiți!", "Cu dragoste,", "Prietenul", "Căutați acest icon pentru a găsi articole care corespund cu lecțiile din Vino și urmează-Mă din această lună."]}, {"name": "Prieteni prin corespondență", "verses": ["Maite A., 8 ani, citește Prietenul în limba spaniolă, în Santiago, Chile.", "Citim din scripturile din Vino și urmează-Mă în fiecare săptămână și colorăm în diagrama noastră pentru citire (ian. 2022). Mulțumim pentru ideea minunată!", "Nico, Joaquin și Naomi G., în vârstă de 7, 9 și 5 ani, Texas, S.U.A.", "Isabelle, Elizabeth și Abigail H., în vârstă de 4, 1 și 7 ani, au vizitat Templul Cardston, Alberta din Canada.", "Împărtășește povestirile și fotografiile tale echipei revistei Prietenul! Vezi coperta din spate pentru a afla cum să ne trimiți adresa ta.", "Ne place să auzim ce mai fac prietenii noștri!"]}, {"name": "Puterea Cărții lui Mormon", "verses": ["Când mă gândesc la Cartea lui Mormon, mă gândesc la cuvântul putere. Adevărurile din Cartea lui Mormon au puterea de a vindeca, alina, întări și înveseli sufletul nostru.", "Cartea lui Mormon este…", "un alt testament al lui Isus Hristos. Mulți profeți care au scris-o L-au văzut pe Isus Hristos. Cartea lui Mormon include mărturiile lor despre El;", "o cronică a slujirii Sale pentru oamenii care au trăit pe străvechile meleagurile americane cu mult timp în urmă;", "adevărată!", "Vă invit să citiți Cartea lui Mormon. În timp ce citiți, vă încurajez să marcați fiecare verset care vorbește despre Salvator. Vă veți apropia mai mult de El prin acest proces. Și, schimbări, chiar miracole, vor începe să se întâmple.", "Președintele Nelson ne-a invitat să căutăm numele lui Isus Hristos în timp ce citim Cartea lui Mormon. Isus Hristos are multe titulaturi în scripturi. Iată câteva pe care le puteți căuta!", "Domn (Eter 3:6)", "Mesia (2 Nefi 2:6)", "Mielul lui Dumnezeu (Alma 7:14)", "Salvator (Mosia 3:20)", "Fiul lui Dumnezeu (3 Nefi 5:13)", "Hristos (2 Nefi 32:3)", "Creator (Alma 30:44)", "Stânga: One by One (Unul câte unul), de Walter Rane; dreapta: ilustrație de Apryl Stott."]}, {"name": "A ierta ca Nefi", "verses": ["Această întâmplare a avut loc în S.U.A.", "Aisea a alergat și a pasat mingea coechipierului său, Timothy. El l-a privit pe Timothy luându-și avânt cu piciorul și dând gol.", "„Gol!”, a strigat Timothy când mingea a ajuns în plasă.", "Aisea s-a bucurat. Ei câștigaseră meciul!", "Când a plecat de pe teren, s-a simțit minunat! Dar, apoi, unul dintre copiii din cealaltă echipă, Josh, l-a strigat folosind un nume răutăcios.", "Aisea s-a simțit surprins și rănit. El nu a știut ce să spună. S-a uitat în jos, spre pământ și a mers încet către coechipierii săi.", "„Am reușit!”, a spus Timothy. „Ce pasă bună, Aisea!”", "Dar Aisea nu se simțea bine. Nu după ce i-a spus Josh! Se simțea trist și furios.", "Restul zilei, Aisea a simțit că o povară mare îl trăgea în jos. El nu îl mai plăcea pe Josh.", "În acea seară, Aisea a stat cu familia sa în timpul studiului din scripturi. A încercat să o asculte pe sora sa citind. Dar nu putea să nu se gândească la ceea ce a spus Josh.", "Aisea se uita la paginile Cărții lui Mormon. El s-a oprit la un verset din 1 Nefi. Era despre un moment în care frații lui Nefi nu erau buni cu el.", "„Și s-a întâmplat că eu într-adevăr i-am iertat”, a spus scriptura.*", "„Nefi și-a iertat frații?”, s-a gândit Aisea. Chiar și după ce au fost atât de răi?", "Aisea s-a gândit la Josh. El nu dorea să-și păstreze sentimentele rele față de Josh pentru totdeauna. El avea doar 10 ani!", "Aisea dorea să fie ca Nefi. El putea să-l ierte pe Josh, la fel cum Nefi i-a iertat pe frații săi. Și, dacă Josh ar fi spus ceva răutăcios din nou, l-ar fi rugat să nu facă acest lucru.", "El a simțit căldură și pace în interior. Era ca și cum Duhul Sfânt spunea: „Faci ceea ce este bine”.", "„Aisea, ce ai învățat din aceste scripturi?”, a întrebat mama.", "Aisea și-a ridicat capul. „Îmi pare rău, citeam un alt verset”, a spus el. Le-a spus membrilor familiei sale ce s-a întâmplat la fotbal.", "Mama și tata l-au îmbrățișat pe Aisea. „Îmi pare rău că Josh a fost răutăcios cu tine”, a spus tata. „Ceea ce a spus nu este adevărat. Dar este în regulă să te simți rănit din cauza acesta.”", "Aisea a zâmbit. „Mulțumesc! O perioadă, am fost foarte furios. Dar acum, după ce am citit scripturile, nu vreau să fiu supărat pe el. Vreau să-l iert. Și mă simt deja mai bine!”", "„Minunat!” Mama a zâmbit și ea. „A ierta nu este întotdeauna ușor. Dar, ai dreptate. Merită.”", "Aisea s-a uitat în jos, la scripturile sale. Acestea l-au ajutat! Povara mare de dinainte dispăruse. În schimb, simțea căldură și pace în inimă.", "Ilustrații de Alyssa Tallent."]}, {"name": "Urmându-L pe Isus în Thailanda", "verses": ["Panya îl invită pe vărul ei să meargă cu ea la biserică. Când vine, Panya îl ajută să se simtă binevenit. Ea îl ajută să-i întâlnească pe ceilalți copii de la Societatea Primară și să-și facă prieteni.", "Acasă, Panya ajută curățându-și cutia pentru prânz și pantofii. „Mă distrez când ajut”, a spus Panya. Ea locuiește cu mătușa și bunica ei și îi place să le ajute. De asemenea, ea își împăturește pătura în fiecare dimineață.", "Mama lui Panya a decedat nu cu mult timp în urmă. Când lui Panya îi este dor de mama ei, mătușa ei o ajută să se roage Tatălui Ceresc. Ea se simte iubită după ce se roagă. „Când mă rog, mă simt de parcă Isus este cu mine”, a spus ea.", "Panya cu bunica și mătușa ei.", "Vârsta: 7 ani.", "Din: Nonthaburi, Thailanda.", "Limba: thailandeză.", "Obiectiv: să devină designer de interior și să decoreze camere în case și clădiri.", "Pasiuni: să danseze, să meargă pe bicicletă, să învețe să cânte la pian, să înoate, să citească și să facă taekwondo.", "Familie: Panya, mătușa și bunica.", "Povestire despre Isus: când El a fost botezat (vedeți Matei 3:13-17).", "Sărbătoare sau tradiție de familie: Crăciunul sau călătoriile și împreună cu familia.", "Fructe și legume: strugurii verzi și castraveții.", "Culoare: mov.", "Cântec de la Societatea Primară: „Îmi place să văd templul” (Cântece pentru copii, p. 99).", "Și tu Îl poți urma pe Isus! ", "Ce ai făcut pentru a-L urma pe Isus? Scrie-ne și spune-ne! Mergi la coperta din spate pentru a vedea cum."]}, {"name": "Salut din Thailanda!", "verses": ["Thailanda este o țară din sud-estul Asiei. Aproximativ 72 de milioane de oameni trăiesc acolo.", "Limba thailandeză este limba oficială a țării. Alfabetul thailandez are 72 de caractere.", "În thailandeză, puteți ura bun-venit unui prieten spunând: „kin khao reu yang”.", "Înseamnă: „Ai mâncat deja?”.", "Oamenii din Thailanda sărbătoresc noul an prin cea mai mare bătaie cu apă din lume. Ei se stropesc unii pe alții cu apă pentru a-și aminti să se spele de lucrurile rele. Durează trei zile!", "Templul Peștera tigrului este un templu budist în care mulți oameni preaslăvesc și se roagă. Pentru a ajunge la el, trebuie să urci 1.260 de scări pe un munte. În peșteră sunt urme de labe de tigru!", "În Thailanda, oamenii pot face cumpărături pe bărci de râu, care sunt ca niște mici magazine plutitoare. Râurile sunt un mod de a călători prin capitală. Multe clădiri sunt pe piloni pentru a le menține deasupra apei.", "Activitate", "Șarpele mușcă de coadă", "Alege pe cineva să fie primul șarpe și pe altcineva să fie al doilea șarpe. Toți ceilalți stau în spatele primului șarpe și se țin de persoana din fața lor. Al doilea șarpe încearcă să treacă de primul șarpe și să facă ultima persoană din rând să dea drumul mâinii celuilalt. Oricine dă drumul la mână este eliminat!", "Rețetă", "Som Tam", "Salata de papaia verde este o rețetă obișnuită în Thailanda. Iată o versiune pe care o poți încerca!", "Într-un bol mare, amestecați 1 lingură și jumătate de zahăr de palmier (sau zahăr brun), 1 lingură și jumătate de sos de pește (sau sos de soia) și 2 linguri de suc de lămâie. Amestecați până când zahărul s-a dizolvat.", "Tocați mărunt 2 căței de usturoi și 1 sau mai mulți ardei iuți roșii. Tocați 3 păstăi de fasole verde. Tăiați 1 roșie în bucăți mari.", "Decojiți 1 papaia verde (sau 3 mere verzi). Răzuiți sau tăiați în felii subțiri.", "Adăugați totul în bol și amestecați.", "Mulțumiri membrilor familiei lui Panya pentru că ne-au împărtășit această rețetă!", "Ilustrații de Mackinzie Rekers."]}, {"name": "Scripturile lui Sami", "verses": ["Această întâmplare a avut loc în Bolivia.", "Tata a bătut din palme la sfârșitul serii în familie. „Am o idee pentru un obiectiv al familiei”, a spus el. „Să citim din Cartea lui Mormon împreună în fiecare zi.”", "Frații mai mari ai lui Sami, Andrés și Juan, au dat din cap zâmbind larg în privința ideii.", "„Bine!”, a spus Andrés.", "Și Sami era entuziasmat. Dar, apoi, și-a amintit ceva. El a ridicat mâna. „Nu știu cum să citesc. Cum voi putea să ajut?”", "Juan a dat din umeri. „Poți doar să asculți.”", "Frații lui Sami știau deja să citească. Dar Sami avea doar cinci ani. Încă nu învățase să citească.", "„Dar și eu vreau să ajut!”, a spus Sami încruntat.", "Mama l-a îmbrățișat pe Sami. „Și o vei face”, a spus ea. „Există întotdeauna o cale de a face ceea ce ne-a poruncit Dumnezeu.”", "Seara următoare, familia lui Sami s-a adunat pentru a citi din Cartea lui Mormon. Cu toții și-au adus scripturile, cu excepția lui Sami. Mama i-a dat o carte cu povestiri ilustrate din Cartea lui Mormon.", "„Încă nu poți citi cuvintele. Dar poți citi imagini”, a spus ea zâmbind.", "Sami a ținut cartea strâns. Acum, putea și el să citească cu familia lui!", "Ei au citit pe rând. Sami s-a uitat la ilustrațiile care arătau povestirea. Când a venit rândul său, le-a spus celorlalți ce vedea în ilustrații. El a spus cât de multe detalii a putut.", "Pe măsură ce zilele treceau, Sami dorea să citească din ce în ce mai mult. Mama l-a învățat ce sunet avea fiecare literă. Apoi, ea i-a arătat cum să pronunțe cuvintele. Câteva luni mai târziu, Sami nu a mai avut nevoie de cartea cu ilustrații la fel de mult. În schimb, el a citit ultimul cuvânt din fiecare verset citit de membrii familiei sale. Mama citea, mai întâi, cuvântul și Sami îl repeta.", "La început, ei citeau încet. A durat mult timp să ajungă la sfârșitul fiecărui capitol. Andrés și Juan gemeau când era rândul lui Sami. Dar ei tot au citit ca familie.", "Puțin câte puțin, Sami a citit mai mult. El a citit un cuvânt dintr-un verset, apoi două cuvinte, apoi trei. Apoi, el a început să citească un verset întreg!", "Aproape de sfârșitul obiectivului lor, Sami putea citi câteva versete singur. Devenise mult mai bun la citit. Dragostea lui pentru Cartea lui Mormon crescuse și ea.", "În cele din urmă, familia lui Sami a terminat Cartea lui Mormon. A durat doi ani! Acum, Sami avea șapte ani și învățase să citească foarte bine.", "„Felicitări!”, a spus tata. „Am reușit!”", "Sami s-a bucurat împreună cu familia sa. El i-a ajutat să termine Cartea lui Mormon!", "Juan i-a dat lui Sami o îmbrățișare mare. „Care va fi obiectivul tău pentru următorii doi ani?”", "Sami a zâmbit. El s-a ridicat și a spus: „Voi citi din nou Cartea lui Mormon!”.", "Ce l-a ajutat pe Sami să citească din scripturi?", "Ilustrații de Melissa Manwill Kashiwagi."]}, {"name": "Pot să citesc din scripturi", "verses": ["Ilustrație de Corey Egbert.", "Puteți învăța din scripturi în multe moduri. Încercați una sau două dintre ideile de mai jos. Sau scrieți-vă propria idee!", "Vizionați o prezentare video despre scripturi.", "Interpretați pe roluri o povestire din scripturi.", "Ascultați scripturile folosind aplicația Biblioteca Evangheliei.", "Uitați-vă la ilustrații dintr-o carte cu povestiri din scripturi.", "Când merg la biserică, încerc să găsesc o cameră liniștită în care să citesc din scripturi. Mă simt fericit când citesc din scripturi. Povestirea mea preferată din scripturi este cea în care S-a născut Isus, deoarece simt cel mai mult Duhul Sfânt când o citesc.", "Jack W., 10 ani, Bratislava, Slovacia", "Rugați-vă și faceți un plan privind modul în care veți studia scripturile. Scrieți planul vostru mai jos.", "Cum citiți scripturile? Scrieți-ne și spuneți-ne! Uitați-vă pe coperta din spate pentru a vedea cum."]}, {"name": "Curajul lui Nefi", "verses": ["1. Domnu‑a poruncit ca Nefi să ia plăcile,", "La Laban să meargă pentru‑a i le cere.", "Laman, Lemuel însă s‑au speriat.", "Dar Nefi, curajos, lor le‑a explicat:", "Refren: „Voi merge, voi face ce mi s‑a poruncit.", "Când Domnul ne poruncește, calea pregătește.", "Voi merge, voi face ce mi s‑a poruncit.", "Când Domnul ne poruncește, calea pregătește”."]}, {"name": "Îndemnul privind chipsurile", "verses": ["Această întâmplare a avut loc în S.U.A.", "Maya a feliat căpșunile și le-a pus în bolul cu salată de fructe. Fructele erau mâncarea ei preferată. Îi plăceau toate culorile strălucitoare. Și nu a trebuit niciodată să-și facă griji că le mănâncă!", "Maya avea multe alergii alimentare. Trebuia să fie atentă, deoarece dacă mânca ceva nepotrivit se putea îmbolnăvi rău. Când era mică, a băut, din greșeală, lapte de vacă și a avut dificultăți în a respira. A trebuit să meargă la spital. Nu dorea ca acest lucru să se întâmple din nou.", "Uneori era greu că trebuia să mănânce lucruri diferite de prietenii și membrii familiei ei. Dar ea știa că era important să fie în siguranță.", "Maya a dus salata de fructe la masă. „Salata este gata.”", "Tata și-a ridicat privirea din oala în care amesteca. „Minunat! Invitații noștri vor fi aici în curând.”", "Maya a auzit un ciocănit la ușă și a alergat să o deschidă. Familia Johnson și misionarii i-au zâmbit de pe verandă. Familia Johnson erau prieteni de familie. Maya era fericită să-i vadă din nou. Ea a deschis larg ușa pentru ca toți să intre.", "În timp ce așteptau cina, unul dintre misionari i-a arătat Mayei un truc de magie. Ea nu-și putea da seama cum scotea el moneda din urechea ei!", "Curând, a sosit timpul să mănânce. Fratele Johnson a spus o rugăciune. Apoi, cu toții s-au pus la rând pentru a-și umple farfuriile.", "Când a venit rândul Mayei, ea și-a pus o porție mare de salată de fructe. Ea a trecut peste niște mâncăruri despre care știa că aveau lapte în ele.", "Apoi, a luat o pungă mare de chipsuri și și-a pus câteva pe farfurie. Arătau ca aceleași chipsuri pe care le mâncase înainte. A băgat unul în gură.", "Dar, când a început să mestece, a avut un sentiment puternic. Verifică ingredientele, a spus un glas în mintea ei.", "Maya s-a oprit din mestecat. S-a uitat la lista cu ingrediente de pe pungă. Chipurile aveau lapte în ele!", "Maya a luat un șervețel și a scuipat chipsul cât de repede a putut. Ochii ei s-au umplut de lacrimi. Ea nu a înghițit chipsul. Dar oare tot avea să se întâmple ceva rău?", "„Mamă! Tată!” Maya a alergat la părinții ei. „Am pus un chips cu lapte în gură!”", "„Este în regulă”, a spus mama. „Să luăm un medicament.” Maya a înghițit pastila pe care i-a dat-o mama și a respirat adânc. Tata a ținut-o pe Maya în timp ce așteptau ca medicamentul să-și facă efectul.", "După câteva minute, mama a spus: „Cum te simți?”.", "Maya încă era speriată. Dar nu părea să fie nimic neobișnuit cu corpul ei. „Cred că sunt bine. Dar aș putea primi o binecuvântare?”", "„Sigur”, a spus tata. „Haide să cerem ajutor misionarilor.”", "Maya s-a așezat pe un scaun și tata și misionarii și-au așezat mâinile pe capul ei. Ei au binecuvântat-o să fie în siguranță. Maya s-a simțit liniștită. Toate sentimentele ei rele dispăruseră.", "„Cum ai știut să verifici ingredientele scrise pe pungă?”, a întrebat mama.", "„Am simțit un avertisment de la Duhul Sfânt!”", "Tata a îmbrățișat-o strâns. „Sunt atât de bucuros că ai ascultat.”", "Maya a dat din cap. Ea știa că Tatăl Ceresc o iubea și avea grijă de ea.", "Ilustrații de Chrisanne Serafin."]}, {"name": "Cum mă poate ajuta Duhul Sfânt?", "verses": ["Ilustrație de Brooke Smart.", "Duhul Sfânt vă poate alina și vă poate umple de pace.", "El vă poate avertiza cu privire la pericol.", "El vă poate învăța ce este adevărat.", "El vă poate îndruma să alegeți ce este drept.", "Știați?", "M-ul din M. Russell Ballard vine de la Melvin."]}, {"name": "Ascultă-L pe Duhul Sfânt", "verses": ["Fă această activitate împreună cu familia ta pentru a învăța despre Duhul Sfânt.", "Ilustrații de Zhen Liu.", "Alegeți pe cineva care să fie „persoana care găsește”. Acea persoană părăsește încăperea în timp ce ceilalți ascund un obiect precum o piatră sau o jucărie.", "Persoana care găsește revine în încăpere.", "Cineva șoptește pentru a ajuta persoana care găsește să știe unde se află obiectul ascuns. Ceilalți vorbesc cu glasuri normale sau zgomotoase pentru a-i distrage atenția.", "Când persoana găsește obiectul, alegeți pe altcineva să fie persoana care găsește.", "Vorbiți despre modul în care Duhul Sfânt vă vorbește inspirând gânduri în mintea voastră și sentimente în inima voastră. El vă poate îndruma și ajuta să faceți alegeri bune. Când urmați acele gânduri și sentimente de la El, puteți simți bucurie și pace.", "Faceți „prăjiturele” din fructe feliate pe care să le mâncați împreună cu membrii familiei! Tăiați un măr sau o pară în felii subțiri. Apoi, adăugați topping-uri precum unt de arahide, miere, nuci sau fulgi de ciocolată ori cocos."]}, {"name": "Petrecerea perfectă a bunicului", "verses": ["Această povestire s-a întâmplat în Samoa.", "Cerul era acoperit de nori întunecoși și mohorâți. Alex s-a uitat la ei.", "BUM!", "Au urmat mai multe tunete. Picături mari de ploaie s-au prăbușit peste tot.", "Alex a dat din cap. Nu era bine. Deloc bine. Uneori, în Samoa, poate ploua zile întregi fără oprire. Dar el dorea ca ziua de naștere a bunicului său să fie perfectă!", "Alex s-a dus în camera lui și a îngenuncheat lângă patul său.", "„Dragă Tată Ceresc”, a spus el. „Te rog să faci ca ploaia să înceteze la timp pentru petrecerea zilei de naștere a bunicului de mâine. Am trimis deja invitațiile. În numele lui Isus Hristos, amin.”", "Când Alex s-a ridicat, i-a văzut pe mama și pe tata stând în fața ușii sale. Ei zâmbeau.", "„Sper că nu te vei supăra că ți-am auzit rugăciunea”, a spus mama.", "Alex a zâmbit. „Este în regulă. Vreau doar ca mâine să fie o zi specială pentru bunicul. Nu va fi la fel dacă trebuie să rămânem în casă. Nu am avea loc să dansăm!”", "Tată a pus mâna pe umărul lui Alex. „Indiferent cum va fi vremea, bunicul va ști cât de mult îl iubești.”", "În dimineața următoare, mama și tata l-au rugat pe Alex să spună rugăciunea în familie. Încă ploua tare. Și tot nu părea că avea să se oprească.", "„Te rog să ne binecuvântezi ca ploaia să înceteze la timp pentru petrecere”, a spus el. „Și, te rog să ne binecuvântezi ca toți să ne simțim bine. Mai ales bunicul!”", "Alex a privit cerul toată dimineața. Mult timp, nimic nu s-a schimbat. Dar, apoi, s-a întâmplat ceva uimitor.", "„Uite!”, a strigat Alex. „Un petic de cer albastru!” Familia lui a fugit în curte. Norii începeau să se disperseze.", "În câteva ore, toți norii au dispărut! Chiar și bălțile de pe pământ se uscaseră. Alex s-a grăbit să decoreze curtea. Bunicul și ceilalți invitați aveau să sosească curând.", "Când bunicul a ajuns acolo, el a fost surprins. S-a uitat la lumini, la decorațiunile colorate și la toți invitații. „Totul arată frumos”, a spus el. „Vă mulțumesc foarte mult!”", "Petrecerea a fost pe atât de distractivă pe cât sperase Alex. Ei au dansat pe cântecele preferate ale bunicului. Mâncarea era gustoasă – în special pâinea dulce de cocos. Alex chiar a cântat cu bunicul.", "Totuși, cel mai frumos a fost momentul dansului Siva Taualuga. Acest dans a fost întotdeauna dansat de cea mai importantă persoană a zilei. Și, desigur, acesta era bunicul!", "Bunicul s-a ridicat să danseze, dar, apoi, s-a uitat la Alex. „Vino alături de mine, Alex!”, l-a chemat bunicul. Alex a sărit și a dansat lângă bunicul său. Curând, și ceilalți dansau.", "Bunicul s-a aplecat pentru a-l îmbrățișa pe Alex. „M-ai făcut să mă simt special astăzi”, a spus bunicul. „Aceasta a fost petrecerea perfectă de ziua de naștere.”", "După ce petrecerea s-a terminat, Alex s-a uitat în sus, la cer. Norii negri și deși se întorseseră. Ploaia începuse din nou să cadă asupra lor. Dar, de data aceasta, pe Alex nu-l deranja. El știa că Tatăl Ceresc ajutase ca vremea să rămână frumoasă suficient de mult pentru petrecerea bunicului.", "„Îți mulțumesc pentru vremea frumoasă”, s-a rugat Alex. „Și Îți mulțumesc pentru că am un bunic minunat.”", "Uneori ploaia nu se oprește", "Nu toate rugăciunile primesc răspuns imediat, așa cum a fost în cazul rugăciunii lui Alex. Dar Dumnezeu ne ascultă mereu și iubește să ne binecuvânteze. Putem alege să avem încredere că El știe ce este cel mai bine, chiar și atunci când lucrurile par să nu meargă bine.", "Ilustrații de Augusto Zambonato."]}, {"name": "Să-L urmăm pe Isus împreună", "verses": ["Willow R., 7 ani, Queensland, Australia", "Tyrone M., 11 ani, Mashonaland, Zimbabwe", "Clayton și Thea F., în vârstă de 8 și 4 ani, Texas, S.U.A.", "Davide P., 8 ani, Emilia-Romagna, Italia", "Andrew Z., 9 ani, Alberta, Canada", "Pot totul în Hristos!", "Brieanna J., 9 ani, Carolina de Sud, S.U.A.", "Îmi place să-mi împărtășesc mărturia la Biserică în duminica de post. Mă face să mă simt bine. Știu că îmi ajută mărturia să crească.", "Ruby B., 10 ani, Massachusetts, S.U.A.", "Prietenilor mei și mie ne place să coacem prăjituri și să le dăm vecinilor noștri. Le lăsăm un bilețel pentru a-i înveseli. Apoi, sunam la ușă și fugim repede!", "Alexis M., 10 ani, Maryland, S.U.A.", "Fratele meu a căzut din leagăn și a început să plângă. L-am ajutat să se ridice. Ne-am dus să cumpărăm înghețată și am stat pe o bancă pentru a mânca împreună. Mă simt fericit când îi ajut pe alții.", "Ethan M., 8 ani, Coahuila, Mexic", "Duminică, am fost invitat la o petrecere la piscină, dar am ales să nu merg. M-am simțit bine pentru că am ținut sfântă ziua de sabat.", "Dez Z., 11 ani, Texas, S.U.A.", "M-am lovit la cap și m-am rănit la ochi. Am rugat-o pe sora mea să spună o rugăciune pentru mine și am simțit liniște după rugăciune. Știu că rugăciunea este un dar de la Tatăl Ceresc.", "Lydie O., 6 ani, Fort-de-France, Martinique", "Familiei mele îi place să viziteze locuri speciale create de Dumnezeu în apropierea casei noastre!", "Flor R., 9 ani, Mendoza, Argentina", "Trimiteți lucrările voastre de artă și povestirile voastre!", "Mergeți la coperta din spate pentru a vedea cum."]}, {"name": "Cartonașe cu temple", "verses": ["Ilustrații de Bailey Rees.", "Templele sunt clădiri frumoase în care ne putem simți mai aproape de Tatăl Ceresc și Isus Hristos. Fiecare templu are cuvintele „Casa Domnului” scrise pe el. Acest lucru ne aduce aminte că templul este sfânt și diferit de restul lumii. Profeții ne-au promis că putem simți pace în templu.", "Acesta este primul templu din Thailanda.", "Are șase etaje și nouă turle.", "Când templul era construit, aproape că a fost inundat de o furtună. Dar Duhul Sfânt l-a ajutat pe conducătorul de proiect să știe ce să facă.", "Acesta este cel de-al doilea templu construit în America Centrală.", "A fost construit cu marmură albă frumoasă din Mexic.", "Templul se află la aproximativ o oră de mers cu mașina de un vulcan activ.", "Decupează cartonașele, îndoaie-le de-a lungul liniilor punctate și lipește-le împreună. Găsește mai multe cartonașe cu temple pe friend.ChurchofJesusChrist.org."]}, {"name": "Familia lui Lehi", "verses": ["Ilustrații de Suzy Gerhart.", "Domnul i-a spus lui Lehi într-un vis să părăsească Ierusalimul împreună cu familia sa și să călătorească în pustiu (vedeți 1 Nefi 2:2). Mai târziu, familia lui Ismael li s-a alăturat! Poți găsi toate obiectele ascunse în ilustrația de mai jos?"]}, {"name": "Un alt testament al lui Isus Hristos", "verses": ["Cartea lui Mormon este o carte de scripturi. Asemenea Bibliei, ea ne învață mai multe despre Isus Hristos. De aceea este numită „un alt testament al lui Isus Hristos”.", "Cartea lui Mormon cuprinde povestiri despre profeți care au propovăduit că Isus Hristos avea să vină pe pământ. Relatează, de asemenea, despre cum a vizitat El meleagurile americane după învierea Sa și i-a învățat pe oamenii de acolo. Ne învață cum Îl putem urma și noi pe El.", "Isus vă iubește și vă va ajuta. Acesta este un mesaj important al Cărții lui Mormon.", "Desenează sau fă ceva care arată cum te ajută Isus Hristos. Trimite o imagine cu aceasta la revista Prietenul! (Vezi coperta din spate pentru a afla cum.)", "Care este prima carte din Cartea lui Mormon?", "Ce nume aveau mama și tatăl lui Nefi?", "Cine erau frații din familia lui Nefi la începutul Cărții lui Mormon?", "Răspunsuri: 1 Nefi; Saria și Lehi; Laman, Lemuel, Sam, Nefi.", "După ce citiți, colorați o parte a ilustrației. Puteți citi aceste versete care se potrivesc cu fragmentele de citit din Vino și urmează-Mă din fiecare săptămână.", "Săptămâna 1: Moroni 10:3-5", "Săptămâna 2: 1 Nefi 2:2-7, 16, 19-20", "Săptămâna 3: 1 Nefi 10:17-19", "Săptămâna 4: 1 Nefi 15:23-25", "Ilustrații de Jared Beckstrand."]}, {"name": "Pomul vieții", "verses": ["Ilustrație de Andrew Bosley.", "Lehi a fost un profet. Dumnezeu i-a spus să-și ducă familia pe pământul făgăduit. În timp ce călătoreau, el a avut un vis despre un pom frumos. Era numit pomul vieții.", "Pomul dădea un fruct alb delicios. Lehi s-a simțit atât de fericit când l-a mâncat! El dorea ca și familia lui să guste.", "Lehi a văzut, de asemenea, o bară de fier care ducea la pom. Oamenii se țineau de bară pentru a ajunge la pom și a mânca fructul.", "Pomul din visul lui Lehi este precum dragostea lui Dumnezeu. Bara este ca scripturile. Când citim din scripturi, ne apropiem mai mult de Tatăl Ceresc și Isus Hristos.", "Puteți citi această povestire în 1 Nefi 8:2-12, 19-22 și 11:21-25."]}, {"name": "Activități pentru Vino și urmează-Mă", "verses": ["1-7 ianuarie", "Ilustrații de Katy Dockrill.", "Pentru paginile introductive ale Cărții lui Mormon", "Cartea lui Mormon a fost scrisă pentru prima dată pe plăci de aur. Oamenii care au văzut plăcile au scris că știau că erau adevărate (vedeți Mărturia a trei martori și Mărturia a opt martori). Scrieți-vă sau desenați-vă mărturia despre Cartea lui Mormon și puneți-o în scripturile voastre.", "Pentru copiii mai mici. Construiți un turn împreună. Vorbiți despre modul în care ne clădim mărturia despre Tatăl Ceresc și Isus Hristos pas cu pas.", "8-14 ianuarie", "Pentru 1 Nefi 1-5", "Scripturile sunt o comoară mare (vedeți 1 Nefi 5:21). Desenați, pe hârtie, câteva forme de pietre prețioase și decupați-le. Rugați fiecare persoană să scrie un verset din Cartea lui Mormon pe pietrele prețioase. Amestecați pietrele prețioase și alegeți, pe rând, una și citiți fiecare verset.", "Pentru copiii mai mici. Jucați arătați și povestiți cu jucăriile sau cărțile preferate ale celor mici. Spuneți-le că pot face din scripturi unul dintre lucrurile lor preferate ascultându-le și învățând povestirile.", "15-21 ianuarie", "Pentru 1 Nefi 6-10", "Domnul i-a spus lui Nefi să facă un alt set de plăci pentru un scop special și înțelept (vedeți 1 Nefi 9). Faceți-vă propriul set de plăci din hârtie împăturită sau bucăți de carton. (Puteți chiar să înfășurați hârtia sau cartonul cu foaie de aluminiu!) Scrieți sau desenați pe plăcile voastre ceea ce învățați din Cartea lui Mormon.", "Pentru copiii mai mici. Cântați cântecul „Curajul lui Nefi” de la pagina 13. De fiecare dată când cântați cuvintele „merge” sau „face”, săriți în sus!", "22-28 ianuarie", "Pentru 1 Nefi 11-15", "Citiți povestirea din scripturi despre visul lui Lehi de la pagina 26. Acum, desenați un pom. Rugați fiecare membru al familiei să adauge o frunză în pom și să spună un lucru pe care Tatăl Ceresc ni l-a dat și care arată că El ne iubește.", "Pentru copiii mai mici. Dragostea Tatălui Ceresc este ca o lumină în întuneric. Stingeți luminile și puneți o lumină mică la un capăt al încăperii. Mergeți către ea împreună cu cei mici ai voștri."]}, {"name": "Timp pentru scripturi când ești somnoros", "verses": ["Această povestire s-a întâmplat în Norvegia.", "Elvira s-a trezit la auzul glasului tatălui său. „Este timpul pentru scripturi”, a spus el.", "Ea s-a ridicat pe pat și și-a frecat ochii somnoroși. Încă era întuneric afară. Și era frig! Elvira nu voia să se dea jos din patul ei confortabil.", "Mama a spus că faptul de a citi din scripturi era modul în care puteau să-L cunoască mai bine pe Isus. Dar era greu să citești din scripturi în fiecare dimineață!", "Elvira a urcat încet scările și a stat lângă sora ei mai mare, Sigrid, pe canapea. Ea a îmbrățișat o pernă și s-a ghemuit în pătura ei călduroasă și pufoasă. Frații ei se aflau în cealaltă cameră pentru a-și începe clasa de seminar online.", "Telefonul tatei a sunat. El a răspuns, iar membrii familiei au apărut pe ecran. Mătușa Liv era îmbrăcată și pregătită pentru muncă. Verișoara lor, Dorthea, era încă în pijamale, la fel ca Elvira.", "Elvira le-a făcut cu mâna celor din apelul video și a căscat. Ei petreceau mereu timpul pentru scripturi cu mătușa Liv și Dorthea. Ele locuiau într-o altă parte a Norvegiei, la patru ore distanță. Le era mai ușor tuturor să citească din scripturi când aveau obiectivul de a se suna unii pe alții în fiecare zi. Și Elvirei îi plăcea să-și vadă verișoara!", "Câteva minute mai târziu, mama s-a alăturat și ea apelului. „Bună, fetelor”, a spus ea. Ea călătorea cu munca în această săptămână, dar dorea, totuși, să sune și să participe la cititul din scripturi cu membrii familiei.", "Ei au spus o rugăciune. Apoi, Elvira și-a deschis scripturile. Ei citeau împreună din Cartea lui Mormon. Toată lumea citea, pe rând, versete.", "Elvira a ascultat în timp ce ceilalți citeau, dar era greu să rămână trează. Sigrid adormise din nou pe canapea. Elvira a împuns-o. Dar, apoi, ceva din verset i-a atras atenția.", "„Și am văzut o bară de fier și aceasta se întindea de-a lungul malului râului și ducea la pomul lângă care stăteam”, a citit Dorthea.*", "„Știu această povestire!”, a spus Elvira. „Este visul lui Lehi.” Ea văzuse o prezentare video din scripturi despre acest lucru. Era un pom frumos cu fructe albe și oamenii se țineau de bară pentru a-i ajuta să ajungă la el.", "„Îți amintești cum era bara?”, a întrebat mama.", "„Scripturile?”", "„Așa este!”, a spus tatăl. „Nefi ne învață mai târziu că bara este precum cuvântul lui Dumnezeu. Cum credeți că ne putem ține de bară precum oamenii din visul lui Lehi?”", "„Ne ținem de bară chiar acum!” Elvira a ridicat exemplarul ei al Cărții lui Mormon. „Dedicând timp pentru scripturi.”", "Mama a dat din cap aprobator. „Când citim din scripturi, ne apropiem mai mult de Isus Hristos. Așa cum oamenii s-au apropiat de pomul vieții când s-au ținut de bară.”", "În timp ce continuau să citească, Elvira și-a imaginat că apuca bara și mergea spre frumosul pom. Nu se mai simțea atât de somnoroasă.", "Curând, a sosit timpul să plece. Mătușa Liv și mama trebuiau să meargă la muncă. Iar Elvira, Sigrid și Dorthea trebuiau să se pregătească pentru școală.", "„La revedere, tuturor!” Elvira a făcut cu mâna membrilor familiei ei pe ecran. „Vă iubesc!”", "În timp ce a fugit jos să se pregătească pentru școală, Elvira a simțit o căldură înterioară. Și nu din cauza păturii ei pufoase. Știa că sentimentul plăcut era Duhul Sfânt, care îi spunea despre Cartea lui Mormon că este adevărată. A fost un mod minunat de a începe ziua!", "Ilustrație de Hector Borlasca."]}, {"name": "Voi puteți face diferența", "verses": ["Tatăl Ceresc și Isus Hristos vă iubesc atât de mult. Pentru că vă iubesc, Ei v-au invitat să faceți legăminte sau promisiuni cu Ei. Începeți să faceți acele promisiuni când sunteți botezați.", "După botez, primiți darul Duhul Sfânt. Deveniți membri al Bisericii lui Isus Hristos a Sfinților din Zilele din Urmă. Aceasta înseamnă că Tatăl Ceresc are încredere că vă veți ține legămintele.", "Ce puteți face, în calitate de membri cu drepturi depline ai Bisericii, pentru a vă ține legămintele? Puteți să-i întâmpinați cu bucurie pe alții la Societatea Primară. Puteți să stați lângă cineva care este nou și să-l ajutați să învețe cântecele. Puteți ajuta cu activitățile Societății Primare. Puteți fi un conducător în familia voastră. Puteți cere să vă rugați ca familie sau să împărtășiți ce ați învățat la Societatea Primară.", "După ce Îl primiți pe Duhul Sfânt, puteți vedea nevoile altora într-un mod nou. Vă puteți ruga Tatălui Ceresc și puteți spune: „Ajută-mă să știu pe cine pot ajuta astăzi”. Apoi, Duhul Sfânt vă poate ajuta să observați pe cineva care stă singur sau vă poate spune să salutați un prieten. Produceți o mare schimbare când alegeți să-i ajutați pe alții. Acționați în calitate de membri ai Bisericii Tatălui Ceresc!", "Tatăl Ceresc vă iubește. El dorește ca voi să conduceți prin exemplul vostru oriunde mergeți, astfel încât să-i puteți aduce pe alții mai aproape de El. Dar nu trebuie să faceți acesta singuri. Tatăl Ceresc și Isus Hristos nu vor înceta niciodată să vă ajute. Vă puteți simți încrezători pentru că știți că Ei sunt cu voi. Vă puteți imagina că Isus stă mereu lângă voi.", "Relație de legământ", "Președintele Nelson ne-a învățat că Tatăl Ceresc are o dragoste specială față de cei care fac legăminte cu El.* Când suntem botezați și confirmați, promitem să-I fim loiali și credincioși. El ne face aceeași promisiune."]}, {"name": "Un lanț de prieteni", "verses": ["Decupează zona albă din partea dreaptă. Sau trasează modelul pe o altă foaie de hârtie pe care s-o decupezi.", "Îndoaie de-a lungul liniilor înainte și înapoi ca pe un evantai.", "Decupează conturul îndoit al persoanei.", "Deschide-l pentru a vedea un lanț de prieteni ținându-se de mână! Decorează-le pentru a arăta ca persoanele pe care le iubești.", "Pe cine pot ajuta astăzi? Scrie-ți ideile pe lanțul de hârtie!", "Ilustrații de Jared Beckstrand."]}, {"name": "Margo și Paolo", "verses": ["Ilustrații de Katie McDee.", "Dragii noștri Matt și Mandy,", "A trecut un an întreg de când ne-am mutat înapoi în Brazilia!", "S-au întâmplat multe lucruri bune.", "Ne-am făcut prieteni noi.", "Și am făcut lucruri grele!", "Și, mai presus de toate, am încercat să fim ca Isus. În acest an, vrem să devenim și mai asemănători Lui!", "Aveți obiective pentru anul acesta? Vorbiți-ne despre acestea!", "Prietenii voștri, Margo și Paolo."]}, {"name": "Secțiunea Pentru copiii mai mari", "verses": ["Ce a rupt Nefi în pustiu? (Vedeți 1 Nefi 16:18.)", "Liahona", "Plăcile de alamă", "Piciorul său", "Arcul său", "Răspuns: D", "Sfat privind sănătatea", "Cerealele integrale vă ajută să vă săturați și să fiți plini de energie mai mult timp decât gustările dulci, cerealele și pâinea albă.", "Obiectivul privind citirea", "p. 36", "Propria mărturie", "p. 38", "A face conexiuni cu ajutorul scripturilor", "p. 39", "O conversație cu Eilish", "p. 40", "La ce te gândești?", "p. 42"]}, {"name": "Obiectivul privind citirea", "verses": ["Această întâmplare a avut loc în S.U.A.", "Anders a ascultat-o pe sora lui cum citea în timpul studiului din scripturi ca familie. A încercat să urmărească în scripturile sale pe tabletă. Dar era greu să se concentreze asupra cuvintelor.", "Lui Anders i-a fost întotdeauna greu să citească. Anul trecut, a aflat că avea dislexie. Dislexia este o dizabilitate de învățare care face cititul dificil. Creierul său amesteca cuvinte și litere și ochii îi fugeau de-a lungul paginii când încerca să citească.", "Sora lui a terminat de citit versetul ei, iar fratele său l-a citit pe următorul. Dar Anders nu a citit. Nu-i plăcea să citească cu glas tare. Faptul de a face cuvintele mari pe tableta sa l-a ajutat puțin. Dar nu îi plăcea cât de încet și stânjenitor citea. Făcea atât de multe greșeli! A trebuit să muncească din greu pentru ceva care părea ușor pentru toți ceilalți.", "Când au terminat de citit, familia lui Anders a vizionat o prezentare video. Era despre programul Copiii și tinerii.", "„Stabiliți obiective personale care vă pun la încercare și vă fac să vă dezvoltați”, a spus vârstnicul Gong în prezentarea video. „Descoperiți noi talente, interese și îndemânări.”*", "Anders s-a gândit la obiectivele pe care le putea stabili. Poate că ar putea învăța cum să facă fursecuri. Sau să joace fotbal mai bine!", "Apoi, s-a uitat la Cartea lui Mormon de pe masă. Faptul de a deveni mai bun la citit nu părea a fi un obiectiv foarte distractiv. Dar dorea să poată citi din scripturi împreună cu familia sa.", "„Știu ce obiectiv vreau să am”, i-a spus el tatălui său.", "„Care este?”, a întrebat tata.", "Anders a luat Cartea lui Mormon. „Doresc să citesc un verset din Cartea lui Mormon cu glas tare în fiecare zi.”", "„Sună ca un obiectiv grozav”, a spus tata. „Când dorești să începi?”", "„Chiar acum!”", "Anders s-a dus în camera lui și a închis ușa. Nu dorea ca nimeni să-l asculte. Apoi, și-a deschis Cartea lui Mormon. El a amestecat unele cuvinte, dar i-a luat doar un minut pentru a termina primul verset. Nu a fost prea rău, s-a gândit el.", "Anders citea zilnic un verset din scripturi. Era greu! De asemenea, el simțea că nu face vreun progres. Dar a continuat să lucreze la acesta.", "Apoi, într-o zi, la școală, învățătoarea lui a spus: „Uau! Nu pot să cred cât de repede înveți”.", "Anders și-a ridicat privirea din tema lui. „Serios?”", "Ea a dat din cap. „Ai făcut progrese mari.”", "Anders s-a uitat în jos la cuvintele de pe foaia lui. Ele erau mult mai ușor de citit decât fuseseră înainte. Obiectivul său de a exersa citirea din scripturi îl ajuta chiar și cu învățatul de la școală.", "Când a ajuns acasă, a alergat pe scări să citească din scripturi. Când s-a uitat la pagină, cuvintele încă se învârteau în jur. Dar era mai ușor să-și dea seama ce spuneau.", "Anders a fost entuziasmat să studieze scripturile în familie în acea seară.", "„Hei, tată”, a spus el. „Pot să vă ajut să citiți astăzi?”", "Tata a zâmbit. „Mi-ar plăcea foarte mult asta!”", "Anders a urmărit cu atenție în timp ce frații și surorile sale citeau fiecare un verset. Când a venit rândul său, el a citit versetul încet pentru a se asigura că a înțeles bine fiecare cuvânt. După ce a terminat de citit, s-a uitat în sus. Toată lumea îi zâmbea.", "Chiar dacă nu citise perfect, Anders s-a simțit mândru de el. El știa că, dacă muncea din greu, Tatăl Ceresc avea să fie mereu acolo pentru a-l ajuta.", "Ilustrații de Kelly Smith."]}, {"name": "Propria mărturie", "verses": ["Mă numesc Chloe și am nouă ani. Pasiunile mele sunt să joc tenis, să cânt și să-mi fac prieteni.", "Îmi place mult să fiu la Biserică și îmi place să ajut la clasa mea de la Societatea Primară. Mă face să mă simt bine. Îmi place și să slujesc altora. Îmi iubesc familia atât de mult! Am ajutat-o pe sora mea mai mică, Anna, să învețe să meargă pe bicicletă. Uneori, o ajut pe mama să spele vasele.", "Îmi place, de asemenea, să citesc din Cartea lui Mormon împreună cu familia mea. Într-o zi, când am citit povestea lui Amon, am simțit Duhul Sfânt în inima mea. În acea seară, le-am spus membrilor familiei mele: „Acum știu de ce oamenii spun că este adevărată Cartea lui Mormon”. Am simțit în inima mea că povestirile pe care le citeam din Cartea lui Mormon s-au întâmplat cu adevărat.", "Știu că Biserica este adevărată. Știu că povestirile din Cartea lui Mormon sunt adevărate. Știu că profeții sunt chemați de Dumnezeu. Știu că misionarii ne pot ajuta să-L urmăm pe Isus. În numele lui Isus Hristos, amin.", "Ilustrație de Giovanni Abeille."]}, {"name": "A face conexiuni cu ajutorul scripturilor", "verses": ["Cât de bine cunoașteți povestea lui Nefi și a plăcilor de alamă? Numerotați propozițiile de mai jos în ordinea în care au avut loc în povestire. Apoi, găsiți culorile care se potrivesc și numerotați punctele. Trasați linii de la un punct la altul, în ordinea numărului, pentru a completa desenul. (Vedeți 1 Nefi 3 și 4 pentru ajutor.)", "Lehi le spune lui Nefi și fraților săi să obțină plăcile de la Laban.", "Laban spune că nu-i va da lui Laman plăcile de alamă.", "Laman îi cere lui Laban plăcile.", "Zoram alege să meargă cu familia lui Nefi în pustiu.", "Laban ia aurul, dar păstrează plăcile de alamă.", "Nefi, frații săi și Zoram se întorc la Lehi și Saria cu plăcile.", "Nefi și frații săi îi oferă lui Laban aur pentru a obține plăcile.", "Domnul îi poruncește lui Nefi să-l ucidă pe Laban și să ia plăcile.", "Duhul Sfânt îl îndrumă pe Nefi către casa lui Laban."]}, {"name": "O conversație cu Eilish despre Duhul Sfânt", "verses": ["Îmi place foarte mult să citesc și să joc volei, iar materia mea preferată la școală este matematica. Mâncarea mea preferată este lasagna, iar culoarea mea preferată este roșu. Când voi crește, sper să fiu avocată și să lucrez într-o sală de judecată.", "Când Îl simt pe Duhul Sfânt, mă simt ca și cum aș avea un prieten apropiat alături de mine. Simt că este cineva pe care mă pot bizui când țin poruncile și legămintele pe care le-am făcut cu Tatăl Ceresc. Mă gândesc la El ca fiind ghidul și prietenul meu. El mă poate ajuta să fac alegeri bune.", "Uneori, mă simt, de asemenea, nesigură dacă simt sau nu Duhul Sfânt. Dar, dacă te gândești cu adevărat, citești din scripturi și te rogi și te simți bine în legătură cu acestea, acesta este Duhul Sfânt. Uneori, faptul de a-L auzi pe Duhul Sfânt nu este doar un sentiment. Poate fi și un gând sau o idee. Dacă încă vă simțiți confuzi, vă puteți ruga întotdeauna și puteți cere din nou ajutorul Domnului.", "Anul trecut, am jucat într-un campionat de volei. La fel ca majoritatea coechipierilor mei, am avut emoții. Când am început să joc, echipa noastră pierduse deja primele două meciuri. Eram descurajați. Apoi, oamenii care priveau jocul au spus câteva cuvinte lipsite de amabilitate și ne-am simțit și mai rău. Am pierdut.", "Când m-a întrebat mama cum a mers, am început să plâng. Eram atât de dezamăgită. M-am dus în camera mea, unde era frumos și liniștit și am spus o rugăciune. După ce m-am rugat, m-am simțit mai calmă și mai liniștită în inima mea. Știam că Duhul Sfânt mă alinase și că El avea să mă ajute întotdeauna. Anul acesta, când va începe un alt campionat, știu că El va fi cu mine când voi juca.", "Duhul Sfânt m-a ajutat, de asemenea, când am trecut de la Societatea Primară la Tinerele Fete. Eram entuziasmată să merg la Tinerele Fete. Dar, în același timp, aveam mari emoții. Și eram un pic tristă să plec de la Societatea Primară.", "Înainte de prima lecție, am spus o rugăciune și L-am rugat pe Tatăl Ceresc să mă ajute să mă bucur de timpul petrecut la Tinerele Fete. Am simțit pace în inima mea când am pășit în noua mea clasă. Eram pregătită să învăț. M-a ajutat să-mi amintesc că Duhul Sfânt va fi întotdeauna alături de mine!", "Ilustrații de Annabel Tempest."]}, {"name": "La ce te gândești?", "verses": ["Dragă persoană care caută să-și îndeplinească obiectivele,", "Nu îți face griji: când vine vorba de stabilirea și uitarea obiectivelor, nu ești singura persoană. Acest lucru este ceva cu care se confruntă mulți oameni. Cu toții suntem destul de buni în a ne stabili obiective. Faptul de a ne îndeplini aceste obiective – aceasta este partea grea. Iată niște idei care să te ajute!", "Cu drag,", "Prietenul", "Țintește sus, dar începe cu pași mărunți. Este minunat să te provoci singur. Dar amintește-ți că și obiectivele mici sunt puternice. „Prin lucruri mici și simple lucruri mari sunt înfăptuite” (Alma 37:6).", "Fii concret. „Voi ajuta acasă.” Acesta este un obiectiv bun, dar este puțin neclar. „Voi ajuta acasă aranjându-mi lucrurile în fiecare zi.” Acesta este un obiectiv grozav. Este concret. Este un plan.", "Împărtășește-ți obiectivul. Discută despre obiectivul tău cu un părinte, învățător sau prieten. Roagă-i să te sprijine. Uneori, faptul de a avea pe cineva care să te verifice și să te încurajeze este chiar impulsul de care ai nevoie.", "Creează-ți mementouri. Dacă dorești să-ți amintești obiectivele tale, scrie-le. Pune un exemplar al obiectivelor tale într-un loc în care le vei vedea în fiecare zi. Folosește culori și fii creativ!", "Ai credință. „Trebuie să avem credință în Dumnezeu”, a spus președintele M. Russell Ballard. „Trebuie să avem credință în Domnul Isus Hristos. Și, o, cât de mult trebuie să avem credință în noi înșine.”* Poți s-o faci! Dumnezeu te va ajuta.", "Ilustrație de Shawna J. C. Tenney."]}, {"name": "Secțiunea Pentru prietenii mici", "verses": ["Mi-a fost teamă să încerc un aliment nou, așa că am spus o rugăciune. Știu că Tatăl Ceresc m-a ajutat să fiu curajoasă să încerc.", "Olivia C., 4 ani, Tennessee, S.U.A.", "Îmi place să merg la biserică să iau din împărtășanie și să-mi văd prietenii.", "Dylan K., 4 ani, Jakarta, Indonezia", "Eu urmez ce ne-a învățat Isus", "Știu că astfel voi găsi calea.", "Cântece pentru copii, p. 82."]}, {"name": "Îl pot urma pe Isus citind din scripturi", "verses": ["Ilustrații de Deb Johnson.", "Isus ne-a spus să citim scripturile.", "Chiar dacă sunt mic, pot învăța din scripturi!", "Când ascult, pot învăța cum să fiu ca Isus Hristos.", "Scripturile sunt pentru toată lumea!", "Ajutați-i pe Nefi și pe familia sa să traverseze marea pentru a ajunge pe pământul făgăduit. Care este povestirea ta preferată din scripturi?"]}, {"name": "Ce sunt scripturile?", "verses": ["Ilustrație de Apryl Stott.", "Cu mult timp în urmă, profeții au scris despre Isus Hristos și despre cum L-au urmat.", "Astăzi, pot să citesc despre ei în scripturi.", "Biblia și Cartea lui Mormon mă învață cum să fiu ca Isus.", "Când citesc din scripturi, simt dragostea lui Dumnezeu.", "Sunt binecuvântat când urmez ce ne spun scripturile."]}, {"name": "Scripturile ne învață despre Isus", "verses": ["Ilustrație de Adam Koford.", "Care este povestirea ta preferată despre Isus Hristos?"]}, {"name": "Veniți la Hristos", "verses": ["„Da, veniți la Hristos și perfecționați-vă pentru El” (Moroni 10:32).", "Pictură de Casey Childs."]}, {"name": "Dragi părinți", "verses": ["Cum vă ajutați copiii să știe că simt Duhul Sfânt? Puteți folosi activitatea de la pagina 17 și puteți vorbi despre modul în care ne vorbește El adesea prin gânduri și sentimente pline de liniște. Puteți, de asemenea, să citiți povestirea de la pagina 14 și să vorbiți despre cum ne poate avertiza și cum ne poate proteja. Când simțim Duhul Sfânt, ne putem aminti cât de mult ne iubește Tatăl Ceresc și dorește să ne binecuvânteze.", "Cu dragoste,", "Prietenul", "Copii fericiți, sănătoși", "I-a fost copilului dumneavoastră teamă să încerce un aliment nou? Citiți la pagina 43 despre ce a făcut Olivia pentru a ajuta!", "Vă rugăm să trimiteți materialele pe care le propuneți la:", "Friend Magazine", "50 E. North Temple St., Rm. 2393", "Salt Lake City, UT, USA 84150-0024", "Sau pe e-mail la: friend@ChurchofJesusChrist.org", "Trebuie să fie incluse următoarele informații și permisiunea:", "Prenumele și numele", "Vârsta", "Băiat/Fată", "Județ, Țară", "Sunt de acord ca Biserica lui Isus Hristos a Sfinților din Zilele din Urmă să folosească materialele și fotografia trimise de copilul meu atât pe site-urile Bisericii și pe platformele rețelelor de socializare, cât și în rapoarte, materiale tipărite, prezentări video, publicații și materiale pentru instruire ale Bisericii.", "Semnătura părintelui sau a tutorelui legal", "Data", "Adresa de e-mail a părintelui sau a tutorelui legal", "Permiteți revistei Prietenul să vă contacteze pentru un sondaj?", "DA", "NU"]}]}, "2024-03": {"name": "Martie 2024", "chapters": [{"name": "Dragi prieteni", "verses": ["Paștele este aproape! Ne aduce aminte că Isus Hristos S-a ridicat din mormânt și trăiește astăzi. Datorită Lui, noi toți vom putea trăi din nou.", "Dați pagina pentru a face o roată cu povestea Paștelui și împărtășiți-o altora. Puteți citi, de asemenea, la pagina 14 despre cum a simțit Jonas din Finlanda dragostea Salvatorului de Paște.", "Dumnezeu trăiește și vă iubește!", "Prietenul", "Căutați acest icon pentru a găsi articole care se potrivesc cu lecțiile din Vino și urmează-Mă din această lună."]}, {"name": "Prieteni prin corespondență", "verses": ["Luis, Ania și Lana C., 5, 11 și 9 ani, citesc revista Prietenul în limba portugheză, în Pernambuco, Brazilia.", "Ne-am distrat pregătind împreună pâine italiană de Paște (apr. 2022). Într-adevăr a fost delicioasă!", "Patrick, Eli și Gabe L., 10, 5 și 8 ani, Utah, S.U.A.", "Emma și Abish S., 4 ani și 2 ani, s-au dus la Templul Berna, Elveția.", "Împărtășește povestirile și fotografiile tale echipei revistei Prietenul! Vezi coperta din spate pentru a afla cum să ne trimiți scrisoarea ta.", "Ne place să auzim ce mai fac prietenii noștri!"]}, {"name": "Isus Hristos trăiește", "verses": ["Această perioadă a anului ne ajută să ne aducem aminte de sacrificiul Salvatorului și de învierea Sa din mormânt.", "Cândva, am stat cu soția mea în fața unui mormânt din Ierusalim. Înăuntru, noi am văzut o bancă din piatră lipită de un perete.", "Dar, în mintea mea, am văzut o altă imagine. M-am gândit la Maria la mormântul gol. Plângea pentru că Salvatorul murise. Nu știa unde se afla trupul Său.", "Apoi, „[ea] s-a întors, și a văzut pe Isus stând acolo în picioare; dar nu știa că este Isus”(Ioan 20:14). Maria a crezut că El era grădinarul.", "„Isus i-a zis: «Marie!».” (Ioan 20:16) Atunci, Maria L-a recunoscut. Știa că El înviase.", "Deoarece Isus Hristos a învins moartea, toți copiii Tatălui Ceresc vor fi înviați într-un trup care nu va muri niciodată.", "Îi mulțumesc Tatălui nostru Ceresc pentru darul reprezentat de Fiului Său Preaiubit. Sunt recunoscător să știu că El a ispășit pentru păcatele noastre și a înviat. Depun mărturie că Isus este Hristosul înviat, Salvatorul nostru și exemplul nostru perfect.", "Decupează cercurile și pune primul cerc deasupra celuilalt. Fă o gaură în mijloc și prinde-le cu un ac sau un nit metalic. Apoi, mișcă cercul de sus pentru a spune povestea Paștelui.", "Povestea Paștelui", "Isus a venit la Ierusalim în duminica Floriilor (vezi Marcu 11:7-11).", "Isus le-a dat ucenicilor Săi împărtășania (vezi Matei 26:26-28).", "Isus S-a rugat în Grădina Ghetsimani (vezi Marcu 14:32-36).", "Isus a murit pentru noi pe cruce (vezi Luca 23:46).", "Trupul Său a stat trei zile într-un mormânt (vezi Matei 27:59-64).", "Isus S-a reîntors la viață. Și El trăiește și astăzi. (Vezi Matei 28:6-9.)", "Ilustrații de Alyssa Tallent."]}, {"name": "Găina și puii", "verses": ["Această întâmplare a avut loc în S.U.A.", "Cinci pui galbeni pufoși se uitau fix la Clara. Piu, piu, piu!", "În fiecare primăvară, familia Clarei cumpăra pui de care să aibă grijă. Astăzi, ea l-a ajutat pe tata să-i ducă acasă pentru a sta cu ceilalți pui.", "Șoseaua pe care mergeau cu mașina era denivelată. Dar Clara ținea bine cutia în poala ei. Cu vârful degetului, ea a mângâiat cu blândețe pe unul dintre ei. Era atât de pufos!", "Când Clara și tata au ajuns acasă, s-au dus la cotețul găinilor din curtea din spate. Cotețul găinilor era o mică magazie unde stăteau toate găinile și își făceau cuiburile.", "„Cărei găini să punem puii?”, a întrebat tata.", "Clara a privit în jur. O găină muta paie într-o movilă. Paiele aveau să creeze un cuib confortabil pentru puii noi. Poate că aceasta urma să fie o găină mamă bună.", "„Aceasta” a spus Clara, arătând spre găină.", "Tata a ridicat cu blândețe un pui din cutie și l-a pus lângă găină. Găina s-a uitat la pui. Ea și-a ridicat aripa și, dintr-o dată, puiul a dispărut!", "„Unde s-a dus? Este bine puiul?”, a întrebat Clara.", "Tata a dat din cap în sens afirmativ. „Uite!”", "Puiul și-a scos capul de sub penele găinii.", "„De ce a făcut găina acest lucru?”, a întrebat Clara.", "Pentru a proteja puiul”, a spus tata. „Ea îl va ține în siguranță și la căldură sub aripile ei”.", "Clara și-a ajutat tatăl să pună și ceilalți pui la noua lor găină mamă. Găina și-a ridicat aripile pentru a-i aduna pe toți aproape.", "„Știi, Isus Hristos a vorbit despre aceasta în scripturi”, a spus tatăl.", "„Adevărat?”, a întrebat Clara. „Ce a spus El?”", "„Îți voi arăta.”", "Clara și tata au intrat în casă. Tata și-a scos scripturile. Apoi, a început să citească.", "„Cât de des te voi aduna Eu pe tine așa cum găina își adună puii sub aripile ei, dacă tu te vei pocăi și te vei reîntoarce la Mine cu toată dorința inimii.”*", "Clara s-a gândit la fiecare dintre puii de sub penele găinii. „Deci, Isus ne adună așa cum găina aduce puii sub aripile ei?”, a întrebat Clara.", "„Așa este”, a spus tatăl. „El ne ține în siguranță, la fel cum găina își ține puii în siguranță. Dar El ne protejează de mult mai mult decât doar de frig. El știe când suntem răniți, bolnavi sau triști. El ne dă pace și alinare. El are grijă de noi.”", "În dimineața următoare, Clara a hrănit găina și puii ei noi. Acest lucru a făcut-o să se gândească la scriptura citită de tatăl ei. A zâmbit în timp ce se gândea la Isus. Știa că El o iubea și că avea grijă de ea, la fel cum găina avea grijă de pui.", "Ce a învățat Clara despre Isus Hristos?", "Ilustrație de Assia Ieradi."]}, {"name": "Să-L urmăm pe Isus în Papua Noua Guinee", "verses": ["Vârsta: 7 ani.", "Din: Provincia Centrală, Papua Noua Guinee.", "Limbi: engleză și Tok Pisin.", "Obiective: 1) să zboare cu avionul; 2) să fie misionar.", "Hobby-uri: să danseze și să pescuiască.", "Familie: mama, tata, trei frați mai mari și o soră mai mare.", "Erwin Îl urmează pe Isus ajutând oamenii în vârstă din orașul său. El îi ajută să-și curețe curtea și le cumpără mâncare. „Mă simt fericit când îi ajut. Vreau să ajut mai mult” , spune el.", "Erwin Îl urmează, de asemenea, pe Isus rugându-se Tatălui Ceresc. „Când mă rog, simt de parcă Dumnezeu este cu mine”, a spus el.", "Erwin s-a rugat cerându-I Tatălui Ceresc să-i ajute familia să fie împreună pentru totdeauna. Erwin și familia lui s-au dus la templul în Tonga pentru a fi pecetluiți ca familie. El spune: „Am simțit Spiritul în interiorul templului. A fost multă pace și liniște”.", "Povestire din Cartea lui Mormon: când Nefi a construit o corabie (vezi 1 Nefi 17-18).", "Tradiție de familie: adunarea tuturor membrilor familiei din sat pentru a mânca împreună.", "Fructe: mere.", "Culoare: roșu.", "Cântec de la Societatea Primară: „Copil al Domnului” (Cântece pentru copii, p. 2-3).", "Erwin și familia lui la Templul Nuku’alofa, Tonga.", "Și tu Îl poți urma pe Isus!", "Care este un lucru pe care l-ai făcut pentru a-L urma pe Isus? Scrie-ne și spune-ne! Deschide la coperta din spate pentru a vedea cum.", "Ilustrații de Mina Price."]}, {"name": "Salutări din Papua Noua Guinee!", "verses": ["Papua Noua Guinee este o țară insulară în Oceanul Pacific. Acoperă o jumătate din insula Noua Guinee. Peste 8 milioane de oameni trăiesc acolo!", "În Papua Noua Guinee se vorbesc mai multe limbi decât în oricare altă țară din lume – în jur de 840 de limbi!", "Yu stap gut?", "Aceasta înseamnă „ce mai faci?” în limba Tok Pisin!", "În Papua Noua Guinee au loc deseori inundații. Așadar, clădirile Bisericii de acolo sunt construite pe piloni. Când au loc inundații, membrii își pot vâsli canoele chiar până la ușă!", "Păsările paradisului sunt păsări timide din junglă. Cele de parte bărbătească au aripi foarte frumoase și colorate. O pasăre de paradis din specia Raggiana este pe drapelul țării.", "Triburile din Papua Noua Guinee se adună pentru a cânta, a dansa, a împărtăși tradiții și a-și face prieteni. Peste 100 de triburi participă la cele mai mari adunări de tipul sing-sing în fiecare an!", "Activitate", "Fluturi uriași", "Papua Noua Guinee are cea mai mare specie de fluture! Fă-ți propriul fluture Adună bețe, frunze și flori pentru a face forma. Folosește rigla din dreapta pentru a vedea care este mărimea aripilor fluturelui tău.", "Aripile păsării Regina Alexandra: 28 cm (11 inchi)", "Rețetă", "Pui la oală", "Aceasta este o rețetă tradițională din Papua Noua Guinee. Iată o versiune pe care o poți încerca!", "Pune 1 kg de bucăți de carne de pui într-o oală și adaugă 1/2 lingură de ulei pentru gătit. Adaugă 1 linguriță de praf de curry și 1 linguriță de sare.", "Taie în bucăți 1 cartof dulce (sau o legumă la alegere) și 1 mănunchi de ceapă verde. Adaugă în oală 110 grame de boabe de porumb.", "Toarnă 55 de grame de smântână de cocos peste legume și carne. Acoperă oala și las-o să fiarbă la foc mic, timp de 30-40 de minute.", "Asigură-te că primești ajutorul unui adult!", "Ilustrații de Zhen Liu."]}, {"name": "Piatra strălucitoare mov", "verses": ["Această întâmplare a avut loc în Olanda.", "Marie și-a deschis cutia de bijuterii pentru a se uita la pietrele ei frumoase. Una câte una, ea le-a ținut în mână. Cea roșie, apoi cea verde, apoi cea transparentă.", "Bunica a bătut la ușa dormitorului. „Ești gata de plecare?”", "„Da!” Marie a pus cu grijă pietrele înapoi în cutia ei.", "Bunica o ducea pe Marie la bibliotecă. Dar nu doar pentru a se uita la cărți. Acolo era expusă o piatră specială! Marie era entuziasmată.", "Când autobuzul lor a ajuns la bibliotecă, Marie și bunica au pășit înăuntru. Au văzut mese nenumărate pe care erau expuse pietre frumoase. Unele erau strălucitoare și netede. Altele aveau forme interesante.", "„Uită-te la aceasta!”, a arătat bunica spre un cristal mare. Avea țepușe albastre care ieșeau din el de peste tot.", "O altă masă avea o mulțime de pietricele rotunde. Marie s-a uitat la toate culorile. Chiar la capăt se afla o piatră mov, mică, strălucitoare și netedă.", "Marie s-a gândit: Încă nu am o piatră mov. Ar fi perfectă pentru colecția ei.", "Marie s-a uitat împrejur. Bunica era la o altă masă. Nimeni nu se afla acolo. Și nimănui nu i-ar lipsi această pietricică, nu-i așa?", "Marie a luat piatra și a pus-o în buzunarul ei.", "În acea seară, cu piatra mov în siguranță în cutia ei de bijuterii, Marie s-a urcat în pat.", "„Ești gata pentru poveste?” Tata s-a așezat pe pat și a deschis revista Prietenul.", "Marie s-a cuibărit în păturile ei și a ascultat. Povestea era despre un băiat care s-a pocăit după ce a făcut o alegere greșită.", "În timp ce tata citea, Marie simțea noduri în stomac. S-a rostogolit pe o parte, apoi s-a întors pe pernă. Dar nu se simțea bine. Și nu se putea opri să se gândească la piatra mov.", "Tata a terminat povestea. „Ești bine?”", "Marie nu știa ce să facă. Dacă i-ar spune tatălui ei, el s-ar putea supăra.", "Dar poate că el ar ști cum s-o ajute.", "Încet, Marie s-a dat jos din pat și a scos piatra mov din cutia ei. „Am luat aceasta de la bibliotecă, azi.” Ochii lui Marie erau în lacrimi. „Îmi pare foarte rău.”", "Tata a îmbrățișat-o strâns. „Este întotdeauna în regulă să-mi spui adevărul. Sunt mândru de tine pentru că ai curajul să fii cinstită”.", "Stomacul lui Marie a început să se simtă mai bine. Tata nu era supărat!", "„Și, datorită lui Isus, ne putem pocăi. La fel ca în poveste, a spus el. „Ducem piatra înapoi la bibliotecă, nu-i așa?”", "Marie și-a închis ochii. „Nu! Ei vor fi mânioși.”", "Tata a pus o mână pe umărul ei. „S-ar putea să fie puțin mânioși. Dar cred că vor fi bucuroși că ai înapoiat-o. Și, de asemenea, te va face să te simți mult mai bine.”", "Marie a respirat adânc și a dat din cap. „Bine.”", "Marie a scos o foaie de hârtie și a început să scrie o scrisoare. „Îmi pare rău că am luat aceasta”, a scris ea. „Aș vrea să nu fi făcut niciodată acest lucru. Vreau să îndrept lucrurile.”", "Ea a pus scrisoarea într-un plic. Apoi, a pus și pietricica mov înăuntru.", "„O vom duce înapoi mâine” , a spus tata. „Cum te simți acum?”", "„Mai bine”, a spus Marie. „Mai este încă un lucru pe care trebuie să-l fac.”", "Marie a îngenuncheat lângă patul ei și s-a rugat. „Îmi pare rău că am luat piatra”, a spus ea. „Nu voi mai fura niciodată. Îți mulțumesc pentru că m-ai ajutat să fiu curajoasă și cinstită.”", "Când s-a întors în pat, Marie a simțit pace. În ziua următoare avea să îndrepte lucrurile. Și știa că Tatăl Ceresc și Isus aveau s-o ajute. Datorită Lor, totul avea să fie bine.", "Ilustrații de Katie Rewse."]}, {"name": "Pătratele conferinței", "verses": ["Ilustrații de Bryan Beach.", "Conferința Generală este luna viitoare! Iată o activitate pe care s-o desfășori în timp ce asculți. Când un vorbitor vorbește despre unul dintre subiecte, acoperă pătratul respectiv cu un obiect mic. Încearcă să acoperi patru pe un rând. Apoi, încearcă să acoperi toate pătratele!", "Botez", "Porunci", "Credință", "Familie", "Fericire", "Spațiu liber", "Dragoste", "Misionari", "Rugăciune", "Preoție", "Profeți", "Împărtășanie", "Înviere", "Scripturi", "Slujire", "Temple", "Acoperă patru pe un rând și spune: „Conferință!”.", "Pentru mai multe activități de desfășurat în timpul conferinței, accesează friend.ChurchofJesusChrist.org!"]}, {"name": "Pot să-i invit pe alții să-L urmeze pe Isus", "verses": ["Există multe moduri în care îi poți invita pe alții să-L urmeze pe Isus Hristos. Încearcă una sau două dintre ideile de mai jos. Sau scrie-ți propria idee!", "Invită o persoană să vină cu tine la biserică.", "Slujește cuiva cu un prieten.", "Invită pe cineva la o activitate a Bisericii.", "Vizionați împreună o prezentare video a Bisericii.", "Fă un lucru manual din Activități pentru „Vino și urmează-Mă” împreună cu un prieten.", "Când am fost botezată, am invitat-o pe prietena mea de la școală care nu vine la biserica noastră. A fost foarte plăcut că a venit cu familia ei.", "Sofia D., 8 ani, Alberta, Canada", "Roagă-te și întocmește un plan despre cum îi vei invita pe alții să-L urmeze pe Isus. Scrie-ți planul mai jos.", "Împărtășește-ne ce ai făcut! Deschide la coperta din spate pentru a afla cum.", "Ilustrație de Corey Egbert."]}, {"name": "Un Paște de neuitat", "verses": ["Această întâmplare a avut loc în Finlanda.", "Jonas a râs în timp ce se întrecea cu frații lui către sufragerie pentru seara în cămin. Încă mai putea mirosi mielul fript delicios de la cina de Paște. Și încă mai putea gusta pasha dulce, desertul lor tradițional de Paște.", "După ce membrii familiei s-au așezat în liniște, fratele mai mare al lui Jonas, Tristan, s-a ridicat.", "„Paște fericit!”, a spus Tristan. El a început seara lor în cămin cu un cântec și o rugăciune. Apoi, era timpul pentru programul lor muzical special. Toți pregătiseră un cântec despre Isus Hristos pentru a-l împărtăși.", "Tristan cânta la chitară, atingând cu atenție fiecare coardă. Apoi, fratele său Einar a cântat la pian. Degetele lui se deplasau pe claviatură. Mama, tata și ceilalți frați ai lui Jonas au cântat, de asemenea, cântece. Lui Jonas îi plăcea să audă muzica familiei lui.", "În cele din urmă, a venit rândul lui Jonas. El a inspirat adânc și a început să cânte.", "„Uneori, sunt tentat să fac o alegere greșită, dar încerc să ascult pe măsură ce glasul blând și liniștit șoptește: «Cum vă iubește El, să vă iubiți»*.”", "În timp ce Jonas a cântat, inima i s-a umplut de dragoste. Ochii lui s-au umplut cu lacrimi de fericire. Părea că Duhul Sfânt îi spunea lui Jonas că Tatăl Ceresc și Isus îl iubesc.", "„Vă mulțumesc tuturor pentru că v-ați împărtășit talentele”, a spus tata. El a ridicat o ilustrație. Era ilustrat Isus Hristos îngenunchind și rugându-Se lângă un copac. „Cine știe ce se întâmplă în această ilustrație?”", "Jonas și-a ridicat mâna. „Este Isus rugându-Se în Ghetsimani.”", "Tata a dat din cap în sens afirmativ. „Da. Acela este locul în care El a simțit toate durerile și tristețile noastre.”", "„El S-a dus în Grădina Ghetsimani înainte de a muri”, a spus mama. „După ce a murit, El a trăit din nou. Toate acestea fac parte din ispășirea Sa. Isus a făcut toate acestea pentru că ne iubește.”", "Mama a pornit o prezentare video despre primul Paște. Când s-a terminat prezentarea video, fiecare dintre cei prezenți a tăcut un minut. Jonas a simțit din nou dragostea Tatălui Ceresc și a lui Isus Hristos.", "„Acum este timpul pentru activitatea noastră?”, a întrebat Jonas.", "Mama s-a ridicat de pe canapea și s-a dus la dulap. „Da! Jonas, mă ajuți?”", "Jonas și mama au scos adeziv, foarfecă și un teanc de reviste ale Bisericii. Le-au întins pe podea. Apoi, mama le-a dat tuturor jurnalele lor speciale de Paște. „Haideți să facem o ilustrație cu Isus Hristos în jurnalele noastre pentru Paște.”", "Jonas a stat pe podea și și-a deschis caietul.", "Tata a luat un pix pentru a scrie în jurnalul său. „Lângă ilustrațiile voastre, puteți scrie ce veți face pentru a-I urma pe Tatăl Ceresc și pe Isus, astfel încât să puteți deveni mai asemănători Lor.”", "Jonas a răsfoit paginile uneia dintre reviste. A găsit o ilustrație cu Isus Hristos zâmbind.", "Jonas a decupat ilustrația și a lipit-o în mijlocul paginii sale din jurnal. S-a gândit la toată dragostea pe care a simțit-o din partea Salvatorului în acea zi. Apoi, el a scris: „Îi voi urma pe Tatăl Ceresc și pe Isus ascultându-i pe tata și pe mama și ajutând la treburile casnice. Îmi voi iubi frații mai mult.” A ridicat-o pentru a o arăta mamei. Ea a citit ceea ce scrisese el și a zâmbit.", "Jonas avea să-și amintească acest Paște mult timp. El a simțit dragostea lui Isus Hristos când a cântat și a învățat despre El. Și a simțit dragostea lui Isus când a încercat să fie ca El.", "Tatăl Ceresc și Isus Hristos îl iubeau, cu adevărat, pe Jonas. Și Jonas Îi iubea.", "Pasha este un desert dulce cu cremă. Ai o gustare de Paște pe care o mănânci în fiecare an?", "Ilustrații de Steliyana Doneva."]}, {"name": "De ce sărbătorim Paștele?", "verses": ["Ilustrație de Brooke Smart.", "Duminica de Paște este o zi sacră.", "Este o zi în care ne amintim de sacrificiul și învierea lui Isus Hristos.", "Isus Și-a dat viața pentru ca noi să ne putem pocăi și să fim iertați.", "Datorită lui Isus Hristos putem trăi din nou în prezența lui Dumnezeu.", "Știai?", "Vârstnicul Uchtdorf a fost botezat, când era copil, într-un bazin de înot public, deoarece nu exista bazin pentru botez."]}, {"name": "Lucru manual: crin de Paște", "verses": ["Crinii de Paște ne pot ajuta să ne amintim de învierea lui Isus Hristos. Bulbii de crin cresc sub pământ mult timp înainte ca ei să înflorească primăvara. După ce Isus a murit, trupul Său a fost pus într-un mormânt. Dar, după trei zile, El a trăit din nou!", "Fă-ți crinii de Paște urmând pașii de mai jos.", "Trasează-ți conturul palmei pe o foaie de hârtie și decupează-l.", "Înfășoară-l sub forma unui cornet și lipește-l cu bandă adezivă. Lasă o gaură mică în partea de jos.", "Îndoaie fiecare deget în jurul unui creion.", "Pune un băț prin gaura florii tale pentru a face o tulpină. Lipește floarea de băț. Opțional: pictează partea de sus a bățului cu galben și partea de jos cu verde. Adaugă frunze de hârtie.", "Lucrare de artă de Anna Oldroyd."]}, {"name": "Împăciuitoare după neînțelegerea cu creionul", "verses": ["Această întâmplare a avut loc în Madagascar.", "Am nevoie de ăsta!", "Hei!", "Sunt atât de supărată pe ea!", "Dar Isus a spus să iertăm.", "Isus nu vrea ca noi să ne certăm.", "Ești bine?", "Îmi pare rău că ți-am luat creionul.", "Este în regulă. Te iert.", "„Ispășirea Salvatorului nu este doar pentru cei care trebuie să se pocăiască; este și pentru cei care trebuie să ierte.”", "Vârstnicul Kevin R. Duncan, din Cei Șaptezeci, „Leacul tămăduitor al iertării”, Liahona, mai 2016, p. 35.", "Mulțumim lui Aryah R. pentru că a împărtășit povestea ei!", "Ilustrații de Tania Rex."]}, {"name": "Să-L urmăm pe Isus împreună", "verses": ["Copiii de la Societatea Primară din Shefa, Vanuatu, au învățat despre istoria familiei lor. Ei au făcut afișe cu arborii genealogici ai familiei lor și au împărtășit ceea ce au învățat la o activitate a Societății Primare.", "„Grădina Ghetsimani”, Mitchell H., 10 ani, Arizona, S.U.A.", "„El nu este aici; a înviat”, Rachel O., 7 ani, Arkansas, S.U.A.", "Clara și Brighton S., 5 și 7 ani, Bavaria, Germania.", "Adelyn B., 12 ani, Texas, S.U.A.", "Ne place să vopsim ouă și să facem o vânătoare de ouă de Paște. Există întotdeauna un ou de plastic care este gol. Ne aduce aminte de mormântul gol după ce Isus a înviat!", "Eli W., 6 ani, California, S.U.A.", "În dimineața de Paște, ne ducem la biserică și ne întoarcem acasă pentru a învăța mai multe despre Salvatorul nostru. Avem 12 ouă de Paște care reprezintă lucrurile pe care El le-a făcut. Ultimul ou este întotdeauna gol, deoarece reprezintă faptul că Isus a înviat!", "Scarlet A., 10 ani, New Mexico, S.U.A.", "Știu că Tatăl Ceresc ne iubește și că L-a dat pe Fiul Său pentru a ne salva. Îmi place să mă duc la biserică împreună cu familia mea și să-mi întâlnesc prietenii la Societatea Primară. Îmi iubesc învățătorii și învățătoarele de la Societatea Primară pentru că ei cântă alături de noi la clasă!", "Melanie C., 6 ani, Blantyre, Malawi.", "Cânt la pian de când aveam cinci ani și exersez mult. Mă simt fericit când cânt la pian. Îmi place foarte mult să cânt pentru prietenii mei la botezurile lor.", "Julián G., 7 ani, Maule, Chile", "Am învățat Articolele de credință pentru a mă pregăti pentru botezul meu. Părinții mei m-au ajutat să învăț despre legămintele pe care urma să le fac la botezul meu.", "Logan M., 9 ani, Coahuila, Mexic.", "Familia mea se mută foarte des. Am învățat cum să-mi fac prieteni noi în locuri noi. Întreb oamenii dacă pot să stau lângă ei la prânz. Îmi fac prieteni când adresez întrebări și vorbesc cu alții.", "Annie W., 11 ani, Capital Governorate, Bahrain", "Trimite lucrările tale de artă și povestirile tale!", "Deschide la coperta din spate pentru a vedea cum."]}, {"name": "Cartonașe cu temple", "verses": ["Ilustrații de Rachel Erickson.", "În anul în care împlinești 12 ani, te poți întâlni cu episcopul sau președintele tău de ramură pentru a avea un interviu pentru templu. Dacă amândoi simțiți că ești pregătit sau pregătită și demn sau demnă, El îți va da o recomandare pentru templu. Această foaie de hârtie arată că ești demn sau demnă să intri în templu.", "Acesta va fi primul templu în Papua Noua Guinee.", "Până când va fi deschis, membrii trebuie să zboare cu avionul pentru a se duce la un templu îndepărtat.", "Oamenii din Papua Noua Guinee s-au bucurat și au plâns de bucurie când templul a fost anunțat.", "Acesta a fost primul templu construit în Uruguay.", "A fost primul templu dedicat după anul 2000.", "Peste 24.000 de oameni au vizitat casa deschisă pentru acest templu!", "Decupează cartonașele, îndoaie-le de-a lungul liniilor punctate și lipește-le împreună.\nGăsește mai multe cartonașe cu temple pe friend.ChurchofJesusChrist.org."]}, {"name": "Un templu în țara făgăduinței", "verses": ["Ilustrații de Suzy Gerhart.", "Nefiții au construit un templu în țara făgăduinței (vezi 2 Nefi 5:16). Poți găsi obiectele ascunse?"]}, {"name": "Cine este Isaia?", "verses": ["În Cartea lui Mormon, citim cuvintele unui bărbat pe nume Isaia. Isaia a fost un profet din Vechiul Testament. El a trăit înainte ca Isus Hristos să Se nască.", "Isaia a propovăduit despre viața lui Isus Hristos. El a spus că Isus avea să aducă pace în lume. El a propovăduit că Isus avea să moară, să învie și să se întoarcă, într-o zi, din nou pe pământ.", "Sute de ani mai târziu, Nefi a scris cuvintele lui Isaia în Cartea lui Mormon pentru a ne învăța despre Isus Hristos. Când Isus i-a vizitat pe nefiți, El a împărtășit cuvintele lui Isaia. El ne-a rugat să le studiem. Când studiem cuvintele lui Isaia, putem simți dragostea Salvatorului și ne putem apropia mai mult de El.", "Isaia a propovăduit că Isus este „Prințul Păcii” (2 Nefi 19:6). Desenează sau fă o fotografie cu ceva care te ajută să simți pace. Trimite fotografia ta la Prietenul! Vezi coperta din spate pentru a afla cum.", "Citește 2 Nefi 19:6. Câte nume ale lui Isus sunt în acest verset?", "Ce viețuitoare a apărut pentru a arăta că Duhul Sfânt era la botezul Salvatorului? Indiciu: 2 Nefi 31:8.", "Cine va fi înviat? Indiciu: Alma 11:44.", "Răspunsuri: cinci, un porumbel, toată lumea.", "După ce citești, colorează o parte a ilustrației. Poți citi aceste versete care corespund fragmentelor de citit din Vino și urmează-Mă din fiecare săptămână.", "Săptămâna 1: 2 Nefi 11:2.", "Săptămâna 2: 2 Nefi 24:3.", "Săptămâna 3: 2 Nefi 26:23-24.", "Săptămâna 4: 2 Nefi 32:5.", "Săptămâna 5: 2 Nefi 9:13.", "Ilustrații de Ben Simonsen."]}, {"name": "Iacov și Nefi L-au văzut pe Isus", "verses": ["Ilustrații de Andrew Bosley.", "Iacov a fost fratele mai mic al lui Nefi. S-a născut după ce familia lor a părăsit Ierusalimul. Iacov a ajuns în țara făgăduinței când era copil.", "Iacov și Nefi L-au văzut amândoi pe Isus Hristos. Ei și-au împărtășit mărturiile membrilor familiei pentru a-i ajuta să învețe despre Isus.", "Ei au împărtășit și cuvintele profetului Isaia. Isaia L-a văzut, de asemenea, pe Isus și a scris despre El în scripturi. Iacov și Nefi au folosit cuvintele lui Isaia din scripturi pentru a-și învăța familiile despre Isus.", "Ei au propovăduit că Isus avea să vină pe pământ. Că El avea să moară și să trăiască din nou. Ei și-au împărtășit mărturia despre Isus Hristos pentru ca familia lor să aștepte cu nerăbdare venirea Sa.", "Poți citi această povestire în 2 Nefi 11."]}, {"name": "Activități pentru Vino și urmează-Mă", "verses": ["26 februarie-3 martie", "Pentru 2 Nefi 11-19", "Isaia a propovăduit că templele sunt locuri speciale în care învățăm despre Tatăl Ceresc și despre Isus Hristos (vedeți 2 Nefi 12:3). Faceți-vă propriul templu! Împăturiți o foaie de hârtie în trei. Tăiați un capăt într-un triunghi. Despăturiți foaia de hârtie și desenați-vă în spațiul prevăzut în mijloc.", "Pentru copiii mai mici. Priviți împreună o fotografie cu un templu. Vorbiți despre cum puteți simți dragoste în casa lui Dumnezeu la fel ca în căminul vostru.", "4-10 martie", "Pentru 2 Nefi 20-25", "Isaia și-a împărtășit mărturia despre Isus Hristos. El a spus că Isus era tăria și cântarea sa (vezi 2 Nefi 22:2). Ce cântece despre Isus vă plac? Vorbiți despre motivul pentru care le îndrăgiți. Apoi, cântați-le împreună!", "Pentru copiii mai mici. Cântați împreună „Să-mi spui povești despre Isus” (Cântece pentru copii, p. 36). Rugați-vă copilul să ridice o ilustrație cu Isus de fiecare dată când El este menționat în cântec.", "11-17 martie", "Pentru 2 Nefi 26-30", "Tatăl Ceresc ne ajută să învățăm „rând după rând” sau puțin câte puțin (2 Nefi 28:30). Împreună, spuneți, pe rând, câte o propoziție sau o frază dintr-o povestire preferată din scripturi! Fiecare spune, pe rând, o propoziție sau o frază din povestire până când povestirea este terminată.", "Pentru copiii mai mici. Tatăl Ceresc ne ajută să învățăm despre Isus Hristos. Deschideți la pagina 48 și colorați, pe rând, câte o parte a ilustrației.", "18-24 martie", "Pentru 2 Nefi 31-33", "Nefi ne-a învățat că Îl urmăm pe Isus Hristos când avem credință în El, ne pocăim, suntem botezați, primim darul Duhului Sfânt și îndurăm până la sfârșit (vedeți 2 Nefi 31). Scrieți fiecare pas pe o bucată diferită de hârtie și, apoi, împrăștiați-le pe podea. O persoană închide ochii și numără până la 10 în timp ce toată lumea stă pe o foaie de hârtie. Persoana care a numărat spune, apoi, unul dintre pașii de a-L urma pe Isus. Persoana de pe acea foaie de hârtie este următoarea care va număra.", "Pentru copiii mai mici. Când avem credință în Isus Hristos, urmăm ceea ce spune El. Formați un rând și plimbați-vă prin jur. Cel din față este conducătorul. Fiecare persoană copiază modul în care merge conducătorul. Fiți, pe rând, conducători!", "25-31 martie", "Pentru Paște", "Datorită lui Isus Hristos, vom trăi din nou după ce vom muri (vedeți Alma 40:22-25). Faceți lucrul manual: crin de Paște de la pagina 17. Puneți crinii într-un loc în care membrii familiei dumneavoastră să-i poată vedea pentru a vă ajuta să vă aduceți aminte de Salvator în această săptămână.", "Pentru copiii mai mici. Citiți despre Paște la pagina 46. Rugați-vă copiii să arate spre fiecare ilustrație cu Isus în timp ce citiți.", "Ilustrații de Katy Dockrill."]}, {"name": "Picături de credință", "verses": ["Această întâmplare a avut loc în Brazilia.", "„Jacob, știi răspunsul?”, a întrebat doamna Lelis.", "Jacob și-a deschis ochii și și-a ridicat capul de pe bancă. Toți colegii lui se uitau la el. Învățătoarea lui se uita și dânsa la el. El simțea că obrajii i se îmbujorau! Adormise din nou la oră!", "„Îmi pare rău, doamna Lelis”, a spus el. „Puteți, vă rog, să repetați întrebarea?”", "„Desigur. Dar, te rog, încetează să mai adormi la oră.”", "El s-a făcut mic pe scaunul lui. „Da, doamnă.”", "Jacob a venit la noua lui școală în urmă cu doar câteva săptămâni. Îi plăcea să învețe, iar colegii lui erau amabili. Dar exista o problemă – el era mereu atât de somnoros! Noua lui școală era departe, așa că trebuia să se trezească foarte devreme pentru a ajunge acolo la timp.", "La început, a fost ușor să se concentreze la ore. Dar a devenit din ce în ce mai greu. Uneori, Jacob era atât de obosit, încât adormea.", "A doua zi, directoarea școlii i-a rugat pe Jacob și pe părinții lui să aibă o întâlnire cu ea. A zâmbit și i-a primit în biroul ei.", "„Mă bucur că sunteți aici”, a spus ea. „Jacob este un elev foarte bun. Dar învățătoarea lui spune că nu este interesat de orele lui. Uneori, nu se concentrează și pare foarte obosit. Este totul în regulă cu el?”", "Mama lui a dat din cap în sens afirmativ. „Jacob a muncit din greu pentru a putea veni la școală aici, dar este departe de casa noastră. El trebuie să se trezească devreme în fiecare zi. Așadar, devine somnoros la orele lui de dimineața.”", "„O, asta este tot?”, a spus directoarea. „Ar trebui să încerce picături de cafea! Puneți câteva picături de cafea foarte puternică în băutura lui Jacob în fiecare dimineață. Acest lucru îl va ține treaz.”", "Jacob s-a încruntat. „Dar familia noastră nu bea cafea, doamnă.”", "Directoarea privea nedumerită. „Va fi greu pentru tine să înveți dacă vei continua să adormi. Ar trebui cel puțin să te gândești la ceea ce ți-am propus.”", "Când au plecat din biroul directoarei, gândurile lui Jacob erau amestecate. Dorea să se descurce mai bine la școală, dar dorea și să urmeze poruncile.", "În acea seară, familia lui a citit, în scripturi, despre Cuvântul de înțelepciune.", "Când a venit rândul lui Jacob, el a citit: „Și toți sfinții care își amintesc să țină și să pună în practică aceste cuvinte… vor găsi înțelepciune și mari comori de cunoștințe. Și vor alerga și nu vor obosi, și vor umbla și nu vor osteni”*.", "Apoi, a avut o idee!", "S-a ridicat de pe scaun. „În loc de picături de cafea, voi folosi picături de credință!”", "„Ce vrei să spui?”, a întrebat tatăl lui.", "Jacob a zâmbit. „În fiecare dimineață, înainte de micul dejun, putem spune o rugăciune și-L putem ruga pe Tatăl Ceresc să mă binecuvânteze astfel încât să nu mă simt atât de somnoros. Rugăciunile noastre vor fi ca picăturile de credință!”", "Mama și tata au zâmbit și ei. „Asta pare să fie o idee foarte bună!”, a spus tatăl.", "În dimineața următoare, familia lor a îngenuncheat și a spus o rugăciune ca Jacob să aibă energia necesară pentru a rămâne treaz. Au făcut același lucru a doua zi. Și în ziua care a urmat. În fiecare seară, Jacob încerca, de asemenea, să se culce devreme. Și, în fiecare dimineață, familia lui Jacob a avut credință că Tatăl Ceresc avea să-l ajute.", "Cu timpul, picăturile lor de credință au funcționat. Jacob s-a putut concentra toată ziua! Dumnezeu răspunsese rugăciunilor lor. Și Jacob știa că El era mândru de el pentru că urma Cuvântul de înțelepciune.", "„Ești gata pentru oră, Jacob?”, a întrebat doamna Lelis într-o dimineață în timp ce el intra în clasă.", "Jacob a dat din cap în sens afirmativ cu un zâmbet mare pe față. Își luase picăturile de credință înainte de școală. El era pregătit pentru orice!", "Ce este Cuvântul de înțelepciune?", "Cuvântul de înțelepciune este o poruncă pe care Dumnezeu a dat-o pentru a-i binecuvânta pe copiii Săi (vezi Doctrină și legăminte 89). Ne spune care alimente sunt bune de mâncat și care sunt unele de evitat. Când urmăm această poruncă, suntem binecuvântați cu sănătate, tărie și înțelepciune!", "Ilustrații de Raquel Martin."]}, {"name": "Un bun exemplu", "verses": ["Când eram copil, nu eram membru al Bisericii. Am fost botezat doar după ce am devenit adult și om de afaceri.", "Tatăl meu era, de asemenea, om de afaceri. A fost foarte îngrijorat când m-am alăturat Bisericii. El a spus: „Nu mai bei alcool. Acest lucru va fi greu în întâlnirile în care toată lumea bea împreună”.", "Dar eu nu mi-am făcut griji. Am hotărât că, atunci când cineva îmi oferea alcool, aveam să spun: „Nu, mulțumesc”. Apoi, urma să comand altceva.", "Anii au trecut și am făcut acest lucru de multe ori. După un timp, colegii mei de muncă au observat. Dacă mi se oferea alcool, ei spuneau: „Mathias nu bea. Aduceți-i altceva”. Din ce în ce mai mulți dintre ei au încetat să mai comande alcool. „Nici eu nu vreau”, spuneau ei.", "Odată, câțiva vizitatori au venit la o întâlnire. Ei erau singurii care beau alcool.", "Ei m-au întrebat: „De ce nu bea nimeni alcool? Sunt ei toți membri ai bisericii tale”.", "„Nu”, am spus.", "Nu le-am predicat colegilor mei de muncă despre Cuvântul de înțelepciune. Am fost ferm în crezurile mele și ei au observat exemplul meu.", "Și tu poți fi un exemplu bun. Alții vor observa când alegi ce este drept. Îi poți ajuta trăind pur și simplu potrivit Evangheliei.", "Ilustrații de Matt Smith."]}, {"name": "De-a leapșa cu fructe", "verses": ["Iată un joc pe care îl poți juca împreună cu prietenii și familia!", "Trasați o linie de start și una de sosire. Alegeți o persoană care să fie cel care dă leapșa.", "Toată lumea stă pe linia de start și alege, în secret, un fruct. Cel care dă leapșa stă în spatele liniei de start, cu spatele la ceilalți jucători.", "El sau ea spune numele unui fruct.", "Jucătorii care au ales acel fruct aleargă până la linia de sosire. Cel care dă leapșa se întoarce și încearcă să-i atingă.", "Cel care este atins este următorul care dă leapșa!", "În Cuvântul de înțelepciune, Isus ne-a spus ce alimente sunt bune de mâncat. Citește Doctrină și legăminte 89:10-12, 14. Apoi, desenează câteva dintre mâncărurile preferate pe farfuriile de mai jos!"]}, {"name": "Margo și Paolo", "verses": ["Ilustrații de Katie McDee.", "Bunico, câți ani ai?", "186!", "Poftim?! Nu poți fi atât de în vârstă.", "Glumesc! Dar totuși sunt în vârstă. Și știi cum am trăit atât de mult?", "Cum?", "Pentru că întotdeauna îmi mănânc legumele!", "Mâncatul legumelor chiar te face să trăiești mai mult?", "Te ajută! Când avem grijă de trupul nostru, Dumnezeu ne binecuvântează cu tărie și energie.", "Cred că tocana este gata! Miroase bine.", "Este timpul pentru un test al gustului!", "L-am trecut?", "Da! Este delicioasă! Și sănătoasă.", "Poate că voi trăi până la 186 de ani.", "Atunci, ar fi bine să-ți mănânci legumele!"]}, {"name": "Secțiunea Pentru copiii mai mari", "verses": ["Cine nu a fost unul dintre fiii lui Lehi?", "Iacov", "Iosif", "Enos", "Sam", "Răspuns: C", "Știați?", "Când vă este sete, apa este cea mai bună pentru a vă potoli setea. Funcționează mai bine decât sucul, laptele, apa minerală sau orice altceva!", "Janeelyn nu mai derulează", "p. 36", "La ce te gândești?", "p. 38", "Lucruri distractive: potrivire media", "p. 39", "O conversație cu Will", "p. 40", "Mai mult timp cu Max", "p. 42"]}, {"name": "Janeelyn nu mai derulează", "verses": ["Această întâmplare a avut loc în Malaezia.", "Janeelyn și-a trecut degetul mare peste ecranul telefonului. Trecea rapid peste filmulețe. Ea s-a oprit pentru a viziona unul și, apoi, a continuat să deruleze. Apoi, s-a oprit la un alt filmuleț. Avea un limbaj urât, dar era amuzant, așa că ea a continuat să vizioneze. Și, apoi, a continuat să deruleze.", "„Janeelyn! Vrei să vii să desenăm?” Sora ei mai mică, Jojo, a fluturat o foaie de hârtie.", "Janeelyn a privit în sus. „Nu în acest moment.”", "„Bine.” Jojo s-a încruntat și a pus foaia jos.", "Derulare. Derulare. Derulare. Filmulețe cu animale drăguțe. Filmulețe cu persoane celebre. Filmulețe cu copii dansând. Și câteva filmulețe despre care Janeelyn știa că nu era bine să le vizioneze. Bine, poate mai mult decât câteva. Janeelyn a început să simtă că trebuia să înceteze să le mai vizioneze.", "Dar oamenii publică, de asemenea, multe lucruri bune, s-a gândit ea. Învățase chiar și moduri noi de a desena din câteva filmulețe.", "„Janeelyn”, a chemat-o mama.", "„Hmm?” Janeelyn nici nu s-a uitat în sus de data aceasta.", "„În această seară, avem orez prăjit cu fructe de mare”, a spus mama. „Mă poți ajuta la gătit?”", "Lui Janeelyn îi plăcea orezul prăjit cu fructe de mare. Dar nu dorea să se ridice chiar acum.", "„Pot să pun masa?”, a întrebat ea. „Pot să ajut după aceea și la spălatul farfuriilor.”", "„E în regulă”, a spus mama. „Dar trebuie să aranjezi masa când îți voi cere. Și, apoi, este timpul să lași telefonul. De acord?”", "„De acord”, a spus Janeelyn.", "Janeelyn a continuat să vizioneze filmulețe. Din nou, a simțit că nu ar trebui să le vizioneze. Dar dorea cu adevărat să vizioneze următorul filmuleț. Și pe următorul. Și pe următorul. Derulare. Derulare. Era greu să se oprească.", "În cele din urmă, Janeelyn a pus telefonul jos. Ei bine, poate că ar putea termina de vizionat un ultim filmuleț…", "Nu, și-a spus Janeelyn cu fermitate. Duhul Sfânt o îndemnase și ea dorea să asculte. Mâna ei încă plutea deasupra telefonului. Era atât de tentant! Janeelyn și-a închis ochii.", "Dragă Tată Ceresc, s-a rugat ea în gând. Încerc din greu să ascult de Duhul Sfânt, dar am nevoie de ajutor. Nu mai vreau să vizionez aceste filmulețe, dar nu sunt sigură cum să fac asta. În numele lui Isus Hristos, amin.", "Chiar atunci, mama a chemat-o să așeze masa. Janeelyn a sărit și a zâmbit. Acesta a fost un mod de a o ajuta să scape de telefon.", "Janeelyn a așezat farfuriile pe masă. „Mamă, am văzut câteva lucruri rele la telefon”, a spus ea pe neașteptate.", "Mama și-a ridicat privirea de la ceea ce gătea. „Ce fel de lucruri?”", "„Lucruri precum cuvinte urâte și filmulețe nepotrivite.” Janeelyn a ridicat din umeri. „Dar nu este totul rău.”", "„Ce ai făcut când ai văzut lucrurile rele?”, a întrebat mama.", "Janeelyn a tăcut pentru o clipă. A pus un pahar în dreptul fiecărui scaun.", "„M-am uitat în continuare”, a spus ea. „Nu știu de ce. Dar Duhul Sfânt mi-a spus să mă opresc, așa că am spus o rugăciune pentru ajutor.”", "Mama a pus pe masă un vas cu fructe de mare și orez prăjit. „Uneori este foarte greu să nu mai facem lucruri chiar și atunci când știm că sunt rele”, a spus ea. „Și, când acest lucru se întâmplă, cel mai bun lucru pe care îl putem face este să ne rugăm.”", "Janeelyn a zâmbit. „Deci, am făcut ce era drept.”", "Cu siguranță ai făcut.” Mama i-a dat lui Janeelyn linguri pentru a le pune pe masă. „Și internetul nu este rău în totalitate. Ne poate ajuta să păstrăm legătura cu prietenii și să împărtășim idei. Dar poate fi și greu să stai departe de toate lucrurile rele. De acum înainte, dacă ai de gând să vizionezi filmulețe, haide să le urmărim doar împreună. În acest fel, tata și cu mine putem ajuta dacă vizionezi ceva rău.”", "Janeelyn a dat din cap în sens afirmativ. Data viitoare, urma să vizioneze filmulețe cu mama și tata. Dar, până atunci, erau multe lucruri distractive pe care ea le putea face fără telefon.", "„Vrei să le spui tuturor că este timpul pentru cină?”, a întrebat mama.", "„Da! Și, după cină, voi desena cu Jojo!”", "Ilustrații de Mitch Miller."]}, {"name": "La ce te gândești?", "verses": ["Ilustrație de Shawna J. C. Tenney.", "Dragă Inofensiv,", "Tot ceea ce vizionezi sau asculți influențează modul în care gândești, simți și acționezi. Și acest lucru influențează persoana care devii.", "Pentru a deveni cea mai bună variantă a ta, vizionează și ascultă cele mai bune lucruri. Suntem învățați să căutăm ceea ce este „virtuos, vrednic de iubit, care are bună reputație sau este demn de laudă” (Articolele de credință 1:13). Și putem ști că ceva este bun dacă ne face să dorim să facem bine și „să [credem] în Hristos” (Moroni 7:16). Ceea ce vizionezi sau asculți contează atât de mult, deoarece tu contezi atât de mult.", "Cu drag,", "Prietenul", "Folosește lista de verificare de mai jos pentru a te asigura că-i oferi creierului tău minunat doar informații media minunate!", "Ele mă înalță spiritual și mă ajută să mă simt bine în sinea mea.", "Mă învață lucruri bune.", "Mă ajută să doresc să mă supun poruncilor lui Dumnezeu.", "Mă inspiră să fac bine.", "Sunt pline de respect și se potrivesc standardelor familiei mele."]}, {"name": "Potrivire media", "verses": ["Ilustrații de Valeria Danilova.", "Urmează calea fiecărei persoane pentru a vedea cum le ajută mijloacele tehnice! Care sunt unele dintre modurile bune în care folosești media?", "Mama lui Diego călătorește mult în interes de serviciu. Lui îi este dor de ea.", "Ruka are o zi grea la școală. Se simte obosită și tristă.", "Theo iubește animalele. El dorește să învețe despre animale din întreaga lume.", "Faptul de a asculta muzică înălțătoare ne poate face să ne simțim mai bine.", "Putem învăța online despre creațiile lui Dumnezeu de pe site-uri sigure.", "Putem folosi mijloacele tehnice pentru a vorbi cu oamenii pe care îi iubim, chiar și când sunt departe."]}, {"name": "O conversație cu Will despre ajutorarea refugiaților", "verses": ["Am 11 ani. Îmi place să joc fotbal și lacrosse, să fac fursecuri, să înot, să schiez și să merg cu patine cu rotile. De asemenea, cânt la pian și la vioară. Culoarea mea preferată este bleumarin, iar mâncarea mea preferată sunt ouăle (jumări, prăjite, fierte tari – îmi plac toate!). Când voi crește, îmi doresc să fiu medic ca tatăl meu.", "Am auzit că multe familii dintr-o altă țară fugeau pentru a fi în siguranță. Unele dintre ele se mutau într-o zonă din apropiere. M-am gândit imediat: „Cum le pot ajuta?”.", "Am spus o rugăciune pentru a ști cum să ajut. Apoi, mama a primit un e-mail de la Societatea de Alinare la nivel de țăruș. Ele cereau oamenilor să doneze lucruri pentru a le oferi familiilor de refugiați. Știam că rugăciunea mea își primise răspunsul!", "Îmi place să fac prăjituri (specialitatea mea sunt fursecurile), așa că am hotărât să vând fursecuri pentru a câștiga bani pentru aceste familii. Mi-am făcut fluturași și am mers pe patine cu rotile prin cartier pentru a le distribui. Câinele meu, Coco, a fost și el cu mine.", "Mulți dintre vecinii mei erau entuziasmați să-mi cumpere fursecurile. Cu banii pe care i-am câștigat, am cumpărat oale și tigăi pentru a le dona.", "M-am simțit bine știind că aceste familii vor putea să gătească folosind oalele și tigăile. Îmi pot imagina ce gust ar avea alinarea oferită de o mâncare gătită acasă când te afli într-o țară nouă.", "La Societatea Primară, am învățat: „Atunci când sunteți în slujba aproapelui, sunteți numai în slujba Dumnezeului vostru” (Mosia 2:17). Am simțit dragostea Tatălui Ceresc pentru mine și pentru oamenii care se mutau în zona mea.", "Caută moduri de a sluji în episcopia sau țărușul tău. Poți, de asemenea, să ajuți un adăpost local din zona ta. Există peste tot moduri de a ajuta!", "Ilustrații de Dave Williams."]}, {"name": "Mai mult timp cu Max", "verses": ["Odată, am mers cu cortul pe plajă cu familia mea, câțiva prieteni și câinele meu, Max. Am înotat și ne-am jucat toată ziua. Apoi, am privit focurile de artificii când s-a făcut întuneric. Cu toții am avut un timp minunat.", "Când focurile de artificii s-au terminat, m-am uitat după Max. Dar el dispăruse! M-am panicat și am țipat că Max lipsea. În timp ce lacrimile se revărsau pe fața mea, cu toții l-am căutat în pădure. Am simțit un glas blând care mi-a spus să mă rog, așa că m-am rugat. Dar mi se înmuiaseră picioarele și îmi era teamă pentru Max.", "Nu l-am găsit, așa că ne-am întors la cort. Am continuat să mă rog în mintea mea, dar începusem să-mi pierd speranța. Am plâns până am adormit.", "Câteva ore mai târziu, părinții mei m-au trezit din somn. Max stătea lângă mine! Părinții mei auziseră zornăitul zgărzii lui Max în afara cortului nostru. L-am ținut strâns și, în liniște, I-am mulțumit lui Dumnezeu pentru că mi-a răspuns la rugăciuni.", "Trei ani mai târziu, Max s-a rănit la spate și a suferit foarte mult. El nu a putut fi vindecat, așa că a trebuit să ne luăm rămas-bun. Tatăl Ceresc m-a alinat și mi-a oferit pace. Duhul Sfânt mi-a amintit că aproape îl pierdusem pe Max în urmă cu trei ani, dar Dumnezeu ne-a ajutat să-l găsim. Sunt recunoscătoare că El ne-a oferit mai mult timp să-l iubim pe Max.", "Știu că Dumnezeu răspunde la rugăciuni și oferă alinare în timpul încercărilor. Ispășirea lui Isus Hristos este pentru toți. Sunt atât de recunoscătoare pentru ceea ce au făcut Isus Hristos și Tatăl Ceresc pentru familia mea și pentru mine.", "Ilustrație de Camarie Brunson."]}, {"name": "Secțiunea Pentru prietenii mici", "verses": ["Avem un ou special de Paște pentru Isus. Oul Său este gol pentru că El a înviat.", "Claire, Russell și Sophie C., 5, 2 și 3 ani, Colorado, S.U.A.", "Fratele meu mai mic a plâns pentru că îi era dor de mama noastră. L-am alinat și l-am ajutat să se liniștească.", "George W., 4 ani, Virginia, S.U.A.", "„Tatăl meu trăiește, sunt binecuvântat.", "Iar Sfântul Duh îmi șoptește că este-adevărat.”", "Cântece pentru copii, p. 8."]}, {"name": "Eu pot să-L urmez pe Isus fiind recunoscător pentru trupul meu", "verses": ["Ilustrații de Violet Lemay.", "Trupul meu este un dar de la Dumnezeu.", "Poate face multe lucruri minunate!", "Deoarece trupul meu este un dar, vreau să am mare grijă de el.", "Când am grijă de trupul meu, și spiritul meu este fericit!", "Îți poți ajuta trupul să crească consumând alimente sănătoase! Uită-te la fiecare tipar. Ce culoare de legumă urmează?", "Răspunsuri: 1) verde, 2) roșu, 3) galben, 4) portocaliu"]}, {"name": "Ce este Paștele?", "verses": ["Paștele este un timp special în care să ne gândim la Isus Hristos", "De Paște, ne aducem aminte că Isus știe cum ne simțim. El a simțit durerea și tristețea noastră.", "Isus a murit pe cruce pentru că ne iubește. Trupul său a fost pus într-un mormânt.", "După trei zile, mormântul a fost gol. Isus a trăit din nou! Noi numim aceasta învierea.", "Datorită lui Isus, noi, toți, vom trăi din nou după ce vom fi murit. Putem simți dragoste din partea Tatălui Ceresc și a lui Isus în fiecare zi, nu doar de Paște!"]}, {"name": "Isus este Salvatorul nostru", "verses": ["Ilustrație de Adam Koford.", "Când simți dragostea lui Isus?"]}, {"name": "Isus Hristos îi vizitează pe nefiți", "verses": ["Ilustrație de", "„Ei și-au aruncat ochii în sus înspre cer; și iată, au văzut un Om pogorându-se din cer.” (3 Nefi 11:8)"]}, {"name": "Dragi părinți", "verses": ["Care sunt regulile familiei dumneavoastră cu privire la mijloacele de informare? Niciodată nu este prea devreme – sau prea târziu – să vorbiți cu propriii copii despre ce să facă atunci când văd ceva rău online. Pentru a începe, citiți povestirea de la pagina 36. Puteți, de asemenea, să citiți împreună cu copiii dumneavoastră lista de la pagina 38 și să-i ajutați să desfășoare activitatea de la pagina 39.", "Cu drag,", "Prietenul", "Copii fericiți, sănătoși", "Citiți povestirea de la pagina 30 și discutați despre moduri în care familia dumneavoastră trăiește potrivit Cuvântului de înțelepciune!", "Vă rugăm să trimiteți materialele pe care le propuneți la:", "Friend Magazine", "50 E. North Temple St., Rm. 2393", "Salt Lake City, UT, USA 84150-0024", "Sau pe e-mail la: friend@ChurchofJesusChrist.org", "Trebuie să fie incluse următoarele informații și permisiunea:", "Prenumele și numele", "Vârsta", "Băiat/Fată", "Județ, Țară", "Sunt de acord ca Biserica lui Isus Hristos a Sfinților din Zilele din Urmă să folosească materialele și fotografia trimise de copilul meu atât pe site-urile Bisericii și pe platformele rețelelor de socializare, cât și în rapoarte, materiale tipărite, prezentări video, publicații și materiale pentru instruire ale Bisericii.", "Semnătura părintelui sau a tutorelui legal", "Data", "Adresa de e-mail a părintelui sau a tutorelui legal", "Permiteți revistei Prietenul să vă contacteze pentru un sondaj?", "DA", "NU"]}]}}}}}